<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Jan Antonín">
    <meta name="apple-mobile-web-app-capable" content="yes">
    <title>Jan Antonín • S Baťou v džungli</title>
    <link rel="stylesheet" href="./style/style.min.css" media="screen" integrity="sha256-zqwh2ZAv03c4MNRG04qGapqDfOESw/lqZB7l4xi1RyY=">
    <style>
      :root {
        --accent-color: hsl(176, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./s_batou_v_dzungli__038.html">
    <link rel="next" href="./s_batou_v_dzungli__040.html">
    <meta name="nb-order" content="33">
    <link rel="self" href="s_batou_v_dzungli__039.html">
    <meta name="nb-identifier" content="pilatova-s-batou-v-dzungli-4e2190b">
    <meta name="nb-role" content="chapter">
  </head>
  <body data-nb-words="13115" data-nb-chars="78495" class="nb-role-chapter nb-custom-style">
    <nav role="doc-toc">
      <ul class="plain">
        <li><a href="s_batou_v_dzungli__007.html">Jan Antonín Baťa</a></li>
        <li><a href="s_batou_v_dzungli__008.html">Ludmila</a></li>
        <li><a href="s_batou_v_dzungli__009.html">Edita</a></li>
        <li><a href="s_batou_v_dzungli__010.html">Jan Antonín</a></li>
        <li><a href="s_batou_v_dzungli__011.html">Dolores</a></li>
        <li><a href="s_batou_v_dzungli__012.html">Maďarský malíř</a></li>
        <li><a href="s_batou_v_dzungli__013.html">Dolores</a></li>
        <li><a href="s_batou_v_dzungli__014.html">Ljubodrag</a></li>
        <li><a href="s_batou_v_dzungli__015.html">Ludmila</a></li>
        <li><a href="s_batou_v_dzungli__016.html">Edita</a></li>
        <li><a href="s_batou_v_dzungli__017.html">Jindřich Waldes</a></li>
        <li><a href="s_batou_v_dzungli__018.html">Jan Antonín</a></li>
        <li><a href="s_batou_v_dzungli__019.html">Fabrika</a></li>
        <li><a href="s_batou_v_dzungli__020.html">Dolores</a></li>
        <li><a href="s_batou_v_dzungli__021.html">Laďa Pinga</a></li>
        <li><a href="s_batou_v_dzungli__022.html">Edita</a></li>
        <li><a href="s_batou_v_dzungli__023.html">Ludmila</a></li>
        <li><a href="s_batou_v_dzungli__024.html">Ljubodrag</a></li>
        <li><a href="s_batou_v_dzungli__025.html">Dolores</a></li>
        <li><a href="s_batou_v_dzungli__026.html">Ljubodrag</a></li>
        <li><a href="s_batou_v_dzungli__027.html">Fabrika</a></li>
        <li><a href="s_batou_v_dzungli__028.html">Jan Antonín</a></li>
        <li><a href="s_batou_v_dzungli__029.html">Edita</a></li>
        <li><a href="s_batou_v_dzungli__030.html">Jan Antonín</a></li>
        <li><a href="s_batou_v_dzungli__031.html">Ludmila</a></li>
        <li><a href="s_batou_v_dzungli__032.html">Dolores</a></li>
        <li><a href="s_batou_v_dzungli__033.html">Ljubodrag</a></li>
        <li><a href="s_batou_v_dzungli__034.html">Dolores</a></li>
        <li><a href="s_batou_v_dzungli__035.html">Jan Antonín</a></li>
        <li><a href="s_batou_v_dzungli__036.html">Ludmila</a></li>
        <li><a href="s_batou_v_dzungli__037.html">Ljubodrag</a></li>
        <li><a href="s_batou_v_dzungli__038.html">Dolores</a></li>
        <li><a href="s_batou_v_dzungli__039.html">Jan Antonín</a></li>
        <li><a href="s_batou_v_dzungli__040.html">Dolores</a></li>
        <li><a href="s_batou_v_dzungli__041.html">Jan Antonín</a></li>
        <li><a href="s_batou_v_dzungli__042.html">Ljubodrag</a></li>
        <li><a href="s_batou_v_dzungli__043.html">Jan Antonín</a></li>
        <li><a href="s_batou_v_dzungli__044.html">Ludmila</a></li>
        <li><a href="s_batou_v_dzungli__045.html">Edita</a></li>
        <li><a href="s_batou_v_dzungli__046.html">Ludmila</a></li>
        <li><a href="s_batou_v_dzungli__047.html">Edita</a></li>
        <li><a href="s_batou_v_dzungli__048.html">Ljubodrag</a></li>
        <li><a href="s_batou_v_dzungli__049.html">Dolores</a></li>
        <li><a href="s_batou_v_dzungli__050.html">Jan Antonín</a></li>
        <li><a href="s_batou_v_dzungli__051.html">Ljubodrag</a></li>
        <li><a href="s_batou_v_dzungli__052.html">Dolores</a></li>
        <li><a href="s_batou_v_dzungli__053.html">Poznámka autorky: Nedělní metoda</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./s_batou_v_dzungli__038.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="2" data-nb-chars="11"><span class="idea" data-nb-ref-number="1" id="idea1" data-nb-words="2" data-nb-chars="11">Jan Antonín</span></h1>
        <p class="chunk" data-nb-ref-number="2" data-nb-words="7" data-nb-chars="38"><span class="idea" data-nb-ref-number="2" id="idea2" data-nb-words="7" data-nb-chars="38">„All things begin and end as&nbsp;stories.“</span></p>
        <p class="chunk" data-nb-ref-number="3" data-nb-words="2" data-nb-chars="15"><span class="idea" data-nb-ref-number="3" id="idea3" data-nb-words="2" data-nb-chars="15"><em>Ragnar Lothbrok</em></span></p>
        <p class="chunk" data-nb-ref-number="4" data-nb-words="241" data-nb-chars="1520"><span class="idea" data-nb-ref-number="4" id="idea4" data-nb-words="241" data-nb-chars="1520">Moje dcery vždycky rády psaly dopisy Vůbec naše doba byla dobou dopisů, papírů s&nbsp;hlavičkou, pečetních prstenů, drahého kvalitního inkoustu, pohlednic a&nbsp;zpožděných zpráv. Proto si&nbsp;možná Lidka myslela, že&nbsp;Václava Havla ohromí, když mu&nbsp;napíše dopis. Měla mu&nbsp;asi spíš zavolat. Nebo mu&nbsp;poslat telegram. Jenže mu&nbsp;poslala dopis. Myslíte si, že&nbsp;jí&nbsp;vnuk Huga Vavrečky odepsal? Ne. A&nbsp;přesto jsem Venóškovi šel na&nbsp;pohřeb. Cítil jsem, že&nbsp;to&nbsp;Vavrečkovi, mému nejmilejšímu baťováckému chlapovi, tomu velkému duchu firmy, doby a&nbsp;naší práce, dlužím. Hugo Vavrečka pracoval pro firmu sotva měsíc, když se&nbsp;s&nbsp;Tominou 12. července zřítilo létadlo. Přesto pak i&nbsp;se mnou zůstal jako člen tříčlenného direktoria. Byl pro mě&nbsp;požehnáním. Ve&nbsp;dvaapadesáti kvůli „batismu“ odmítl šéfovat národohospodářskému oddělení ministerstva zahraničí. Tomina mu&nbsp;prý řekl: „Tož nejezděte až&nbsp;do&nbsp;Vídně, zůstaňte tu&nbsp;u&nbsp;nás.“ Tehdy byl ještě Vavrečka ve&nbsp;Vídni velvyslancem. Ale pak přešel k&nbsp;nám a&nbsp;měl nás naučit, jak být světoví a&nbsp;diplomatičtí, tomu vzácnému umění vyjednávat, dohadovat se&nbsp;trpělivě a&nbsp;do úmoru a&nbsp;nakonec dosáhnout svého, což mi&nbsp;zrovna příliš nešlo. Hugo jako by&nbsp;se&nbsp;pro diplomacii narodil. Byl velvyslancem i&nbsp;v&nbsp;Maďarsku, rozuměl strojům a&nbsp;elektrotechnice a&nbsp;stejně jako Tomina strašně rád telefonoval. Dnes mi&nbsp;chybějí ty&nbsp;naše dlouhatánské telefonáty přes oceán. Chybí mi&nbsp;jeho rozvaha a&nbsp;ta sranda, co&nbsp;s&nbsp;ním byla za&nbsp;všech okolností, i&nbsp;když musel i&nbsp;on jako ministr propagandy Syrového vlády před válkou sestylizovat vládní prohlášení o&nbsp;fiasku v&nbsp;Mnichově.</span></p>
        <p class="chunk" data-nb-ref-number="5" data-nb-words="308" data-nb-chars="1920"><span class="idea" data-nb-ref-number="5" id="idea5" data-nb-words="308" data-nb-chars="1920">Chybí mi&nbsp;dokonce jeho sbírka slovenské a&nbsp;moravské keramiky staré dvě stě let. Když zrovna nedumám v&nbsp;Grébovce, chodím do&nbsp;Uměleckoprůmyslového muzea dívat se&nbsp;na&nbsp;všechny ty&nbsp;talíře, malované modrými a&nbsp;žlutými srdíčky, skákajícími jelínky a&nbsp;krojovanými galány. Dovolím sám sobě ponořit se&nbsp;do&nbsp;jejich vrstev, chvíli se&nbsp;rozpouštět v&nbsp;barevných pigmentech. Nechávám rozžhavit a&nbsp;vypálit v&nbsp;pecích dávných hrnčířů všechnu melancholii toho, kdo není schopen odejít. Hrozí mi, že&nbsp;už&nbsp;se&nbsp;z&nbsp;dobrodružství plného chutí rozžhaveného dřeva v&nbsp;pecích a&nbsp;pachu potu na&nbsp;hrnčířských rukou nevrátím, že&nbsp;se&nbsp;v&nbsp;něm rozplynu a&nbsp;zmizím. Prchavý půvab nesmrtelné bytosti. I&nbsp;po smrti můžeme volit. A&nbsp;přesto se&nbsp;nemůžu udržet. Sbírka Huga Vavrečky je&nbsp;moje oblíbené pokušení. A&nbsp;vidím Huga, jak schůzuje za&nbsp;protektorátu ve&nbsp;své vile ve&nbsp;Zlíně s&nbsp;umělci a&nbsp;vyhozenými vysokoškolskými učiteli o&nbsp;úloze naší firmy v&nbsp;poválečném vysokém školství. Slyším, jak trpělivě vysvětluje Venóškovi, jak funguje lux. Klouček v&nbsp;krátkých kalhotách objímá vlčáka a&nbsp;ptá se: „Dědečku, prosím tě, mohl bys mi&nbsp;nakreslit, jak je&nbsp;to&nbsp;zařízeno v&nbsp;luxu, že&nbsp;tam jde elektrika a&nbsp;on saje prach a&nbsp;smetí?“ A&nbsp;děda mu&nbsp;to&nbsp;trpělivě vysvětluje. Hugo vždycky všem dokázal vysvětlit, na&nbsp;co&nbsp;si&nbsp;kdo vzpomněl. Třeba v&nbsp;kavárně Slavii vysvětlil základy elektrotechniky a&nbsp;strojírenství Tominovi, aby mohl mít ve&nbsp;fabrice ty&nbsp;nejlepší stroje. Tomina byl prý Hugův nejinteligentnější žák. I&nbsp;já jsem strašně chtěl být jeho žákem. Chtěl jsem od&nbsp;Vavrečky vždycky dostávat jenom samé jedničky. Z&nbsp;diplomacie, z&nbsp;techniky nebo z&nbsp;lásky k&nbsp;lidovému umění. I&nbsp;proto jsem na&nbsp;světové výstavě v&nbsp;New Yorku v&nbsp;třicátém devátém koupil pro Lidku na&nbsp;slovenském stánku ten starodávný piešťanský kroj. A&nbsp;ona pak kroje sbírala jako pilná včelka. Kroje jí&nbsp;dělaly společnost. Všechny ty&nbsp;nažehlené mašle a&nbsp;spodničky. Lidka byla mnohem trpělivější než já. Já&nbsp;bych to&nbsp;všechno, ještě než se&nbsp;to&nbsp;naškrobilo, vyžehlilo a&nbsp;načančalo, vzteky roztrhal.</span></p>
        <p class="chunk" data-nb-ref-number="6" data-nb-words="153" data-nb-chars="901"><span class="idea" data-nb-ref-number="6" id="idea6" data-nb-words="153" data-nb-chars="901">Hugo mě&nbsp;varoval, než přijeli Němci, že&nbsp;chtějí mou hlavu. Pomohl firmě vyvézt majetek z&nbsp;německého území a&nbsp;stál za&nbsp;mnou při komunistickém procesu. Ale nejdůležitější pro mě&nbsp;vždycky bylo, že&nbsp;mě&nbsp;celou tu&nbsp;dobu, co&nbsp;jsme se&nbsp;znali, povzbuzoval. Nikdy mě&nbsp;nepovažoval za&nbsp;velikášského snílka. A&nbsp;pohřeb Václava Havla, Hugova milovaného vnuka Venóška, byl jeden z&nbsp;mála, na&nbsp;který jsem mohl jít. Když jsem žil, nemohl jsem jet na&nbsp;pohřeb stařenky Hrušťákové, protože by&nbsp;mě&nbsp;náckové hned strčili do&nbsp;vězení, jen bych se&nbsp;doma ukázal. Stařence šel ale na&nbsp;pohřeb celý Zlín. A&nbsp;pak mi&nbsp;o&nbsp;tom psali dopisy. Jak se&nbsp;zastavila práce a&nbsp;jak se&nbsp;lidi bez dovolení německé správy vydali na&nbsp;ten pohřeb. Byl to&nbsp;prý protest. A&nbsp;já nemohl protestovat, nemohl jsem se&nbsp;s&nbsp;maminkou rozloučit. Mohl jsem jenom napsat báseň. Další mizernou báseň, která byla jenom tiskařskou černí na&nbsp;cáru papíru. Tentokrát mi&nbsp;slova nepomáhala. Nepomáhalo mi&nbsp;nic.</span></p>
        <p class="chunk" data-nb-ref-number="7" data-nb-words="5" data-nb-chars="25"><span class="idea" data-nb-ref-number="7" id="idea7" data-nb-words="3" data-nb-chars="10">5. 5. 1940<br></span>
          <span class="idea" data-nb-ref-number="8" id="idea8" data-nb-words="2" data-nb-chars="15">POHŘEB STAŘENKY</span>
        </p>
        <p class="chunk" data-nb-ref-number="8" data-nb-words="35" data-nb-chars="180"><span class="idea" data-nb-ref-number="9" id="idea9" data-nb-words="8" data-nb-chars="45">Ten pohled do&nbsp;rakve, kde matka navždy shaslá,<br></span>
          <span class="idea" data-nb-ref-number="10" id="idea10" data-nb-words="10" data-nb-chars="44">byť stará&nbsp;– leží tiše, je&nbsp;jeden z&nbsp;žalů žití,<br></span>
          <span class="idea" data-nb-ref-number="11" id="idea11" data-nb-words="8" data-nb-chars="45">jež každého snad čeká. Jen světlo věčně svítí<br></span>
          <span class="idea" data-nb-ref-number="12" id="idea12" data-nb-words="9" data-nb-chars="46">v&nbsp;tvář udivenou, jak by&nbsp;nad svým skonem žasla.</span>
        </p>
        <p class="chunk" data-nb-ref-number="9" data-nb-words="26" data-nb-chars="146"><span class="idea" data-nb-ref-number="13" id="idea13" data-nb-words="7" data-nb-chars="37">Jde průvod ulicí.&nbsp;– Je&nbsp;velký, dlouhý.<br></span>
          <span class="idea" data-nb-ref-number="14" id="idea14" data-nb-words="8" data-nb-chars="39">To&nbsp;nesou moji matku vzhůru,&nbsp;– do&nbsp;hrobu.<br></span>
          <span class="idea" data-nb-ref-number="15" id="idea15" data-nb-words="5" data-nb-chars="34">Pohřební průvod značí dnešní dobu.<br></span>
          <span class="idea" data-nb-ref-number="16" id="idea16" data-nb-words="6" data-nb-chars="36">To&nbsp;demonstrace přízrak je&nbsp;jen pouhý.</span>
        </p>
        <p class="chunk" data-nb-ref-number="10" data-nb-words="27" data-nb-chars="139"><span class="idea" data-nb-ref-number="17" id="idea17" data-nb-words="8" data-nb-chars="36">To&nbsp;jediné, jež smí se, je&nbsp;ten průvod<br></span>
          <span class="idea" data-nb-ref-number="18" id="idea18" data-nb-words="6" data-nb-chars="36">provádět ještě v&nbsp;naší krásné vlasti.<br></span>
          <span class="idea" data-nb-ref-number="19" id="idea19" data-nb-words="7" data-nb-chars="32">A&nbsp;ti, kteří se&nbsp;nedají už&nbsp;zmásti,<br></span>
          <span class="idea" data-nb-ref-number="20" id="idea20" data-nb-words="6" data-nb-chars="35">si&nbsp;k&nbsp;demonstraci tiché našli důvod.</span>
        </p>
        <p class="chunk" data-nb-ref-number="11" data-nb-words="24" data-nb-chars="139"><span class="idea" data-nb-ref-number="21" id="idea21" data-nb-words="7" data-nb-chars="43">Pohřební průvod, výraz jediný je&nbsp;těch citů,<br></span>
          <span class="idea" data-nb-ref-number="22" id="idea22" data-nb-words="4" data-nb-chars="24">které vyjádřit se&nbsp;smějí,<br></span>
          <span class="idea" data-nb-ref-number="23" id="idea23" data-nb-words="6" data-nb-chars="36">jak průvod jde, jak zvony vyzvánějí.<br></span>
          <span class="idea" data-nb-ref-number="24" id="idea24" data-nb-words="7" data-nb-chars="36">– Dej pokoj věčný, který viny smyje…</span>
        </p>
        <p class="chunk" data-nb-ref-number="12" data-nb-words="440" data-nb-chars="2790"><span class="idea" data-nb-ref-number="25" id="idea25" data-nb-words="440" data-nb-chars="2790">Moje viny. Měl jsem tam být. Měl jsem hodit hlínu na&nbsp;její rakev. Prsty ji&nbsp;předtím rozdrolit, aby to&nbsp;moc nezadunělo. Ale věděl jsem, že&nbsp;by&nbsp;mi&nbsp;to&nbsp;nikdy neodpustila. Zapřísahala mě, abych se&nbsp;nevracel, abych se&nbsp;nevystavoval nebezpečí. Sliboval jsem, že&nbsp;pro ni&nbsp;pošlu, jakmile to&nbsp;půjde, jenže ona nechtěla odjet. Nechtěla utíkat. Říkala, že&nbsp;ona chce umřít doma a&nbsp;že by&nbsp;se&nbsp;jí&nbsp;to&nbsp;při cestě za&nbsp;moře nemuselo povést. „Chcu ležet tady, synku, ve&nbsp;studené zemi, né&nbsp;někde v&nbsp;džungli s&nbsp;hadama a&nbsp;opicama,“ říkala. Vždycky jsme se&nbsp;se&nbsp;stařenkou strašně nasmáli. Byla to&nbsp;jednoduchá, moudrá lidová žena, skvělá hospodyně, za&nbsp;kterou jsem se&nbsp;ani v&nbsp;dobách největších úspěchů nikdy nestyděl. Jediný, kdo se&nbsp;za&nbsp;ni&nbsp;styděl, byla Tominova nafoukaná Máňa. Dcerka vídeňského vysokého úředníka, moje švagrová v&nbsp;minkovém kožuchu a&nbsp;hedvábných rukavičkách, přesný protiklad baťovácké ženy, která podle našeho desatera měla být rozumná, ukázněná, ctnostná, upřímná, odvážná, pracovitá, čistotná, jednoduchá, přítelkyně všech a&nbsp;vždy dobré a&nbsp;veselé mysli. Máňa ta&nbsp;pravidla porušovala ve&nbsp;všech bodech. Nejvíc mě&nbsp;ale namíchla při večeři s&nbsp;prezidentem Tomášem Garriguem Masarykem. Dovedete si&nbsp;představit, jak to&nbsp;bylo slavnostní, jak to&nbsp;bylo velkolepé, jak jsme se&nbsp;všichni strašně snažili udělat na&nbsp;pana prezidenta, kterého jsme obdivovali a&nbsp;uctívali, ten nejlepší dojem. Stařenka Hrušťáková přijela z&nbsp;Hradišťa taky a&nbsp;všichni jsme se&nbsp;nakonec výborně bavili. „Tož vítám ťa, Tomášku!“ pravila ve&nbsp;dveřích stařenka. Pak seděla vedle něj a&nbsp;on se&nbsp;na&nbsp;ni&nbsp;pořád usmíval. Jenom Máňa se&nbsp;na&nbsp;stařenku škaredila, protože s&nbsp;panem prezidentem mluvila, jak jí&nbsp;zobák narostl, a&nbsp;pan prezident, protože byl z&nbsp;Hodonína, sa&nbsp;k&nbsp;ní přidal. Na&nbsp;Máňu šly ale z&nbsp;té nehoráznosti málem mdloby. Fouňa jedna nafouněná! Vychovaly ji&nbsp;ve&nbsp;Vídni české služky, mluvila německy, francouzsky a&nbsp;anglicky a&nbsp;její papá, kustod císařské knihovny, ji&nbsp;vodil do&nbsp;té&nbsp;nejvyšší společnosti. Jenomže Tominovi se&nbsp;líbila, byla to&nbsp;jeho žena, tak jsem se&nbsp;ji&nbsp;učil respektovat. Na&nbsp;té&nbsp;památné večeři se&nbsp;podávala ryba. Pstruh plněný mandlemi na&nbsp;másle a&nbsp;malé, žluťoučké brambůrky s&nbsp;petrželkou. Dodnes cítím vůni jemně propečené pstruží kůže a&nbsp;lahodnost domácího soleného másla. Všichni jsme si&nbsp;pochutnávali, stařenka vyprávěla panu prezidentovi, jaké lumpárny jsem prováděl ještě v&nbsp;Rybární, a&nbsp;Tomina se&nbsp;taky dobře bavil. Nakonec se&nbsp;servírovala voda s&nbsp;citronem na&nbsp;omytí prstů. Bílé porcelánové mističky s&nbsp;vodou čekaly, až&nbsp;do&nbsp;nich všichni zlehka ponoříme mastné prsty, ale najednou stařenka tu&nbsp;svoji labužnicky zvedla a&nbsp;na jeden zátah citronovou vodu vyzunk­la. Tentokrát ztuhli všichni, nejenom naše nóbl švagrová. Ta&nbsp;se&nbsp;dokonce zapomněla ušklíbnout. Tomáš Garrigue Masaryk ale ani nemrknul, vzal misku s&nbsp;citronovou vodou do&nbsp;obou rukou, podíval se&nbsp;na&nbsp;stařenku Hrušťákovou a&nbsp;taky se&nbsp;nábožně napil.</span></p>
        <p class="chunk" data-nb-ref-number="13" data-nb-words="34" data-nb-chars="196"><span class="idea" data-nb-ref-number="26" id="idea26" data-nb-words="34" data-nb-chars="196">Až&nbsp;rok před vlastní smrtí jsem se&nbsp;odhodlal napsat o&nbsp;stařence skutečné verše. Báseň je&nbsp;to&nbsp;krátká, ani nemá název, ale je&nbsp;dost možná nejlepší. Poprvé jsem totiž dokázal napsat, že&nbsp;mi&nbsp;scházejí slova.</span></p>
        <p class="chunk" data-nb-ref-number="14" data-nb-words="21" data-nb-chars="109"><span class="idea" data-nb-ref-number="27" id="idea27" data-nb-words="5" data-nb-chars="25">Moc často se&nbsp;nám nepodaří<br></span>
          <span class="idea" data-nb-ref-number="28" id="idea28" data-nb-words="5" data-nb-chars="30">vyslovit dík, jejž srdce cítí,<br></span>
          <span class="idea" data-nb-ref-number="29" id="idea29" data-nb-words="6" data-nb-chars="29">když den se&nbsp;vrátí v&nbsp;kalendáři<br></span>
          <span class="idea" data-nb-ref-number="30" id="idea30" data-nb-words="5" data-nb-chars="25">a&nbsp;chvíle je&nbsp;to&nbsp;vysloviti.</span>
        </p>
        <p class="chunk" data-nb-ref-number="15" data-nb-words="21" data-nb-chars="116"><span class="idea" data-nb-ref-number="31" id="idea31" data-nb-words="5" data-nb-chars="30">Zpravidla k&nbsp;tomu schází slova.<br></span>
          <span class="idea" data-nb-ref-number="32" id="idea32" data-nb-words="7" data-nb-chars="37">Jsou mělká proti citu síle, jež zvedá<br></span>
          <span class="idea" data-nb-ref-number="33" id="idea33" data-nb-words="5" data-nb-chars="22">v&nbsp;hloubi nás se&nbsp;znova,<br></span>
          <span class="idea" data-nb-ref-number="34" id="idea34" data-nb-words="4" data-nb-chars="27">když matky vzpomínáme milé.</span>
        </p>
        <p class="chunk" data-nb-ref-number="16" data-nb-words="28" data-nb-chars="167"><span class="idea" data-nb-ref-number="35" id="idea35" data-nb-words="28" data-nb-chars="167">A&nbsp;potom umírali další moji příbuzní tam doma. A&nbsp;já byl čím dál nemohoucnější. Zastavený. Ztuhlý. Zmatený. Daleko. A&nbsp;žádné další básně jsem o&nbsp;těch pohřbech už&nbsp;nenapsal.</span></p>
        <p class="chunk" data-nb-ref-number="17" data-nb-words="226" data-nb-chars="1314"><span class="idea" data-nb-ref-number="36" id="idea36" data-nb-words="226" data-nb-chars="1314">Když jsem viděl, že&nbsp;v&nbsp;Praze se&nbsp;chystá Vašíkův funus, pohřeb toho kloučka, co&nbsp;si&nbsp;s&nbsp;ním Vavrečka tak rád povídal o&nbsp;vědě a&nbsp;vynálezech a&nbsp;o&nbsp;kterém mi&nbsp;tak rád pyšně vyprávěl, přidal jsem se&nbsp;k&nbsp;smutečnímu průvodu. Myslel jsem na&nbsp;Venóškovu továrnu Dobrovku, kterou prý, vždycky fascinovaný přístroji a&nbsp;továrnami, toužil založit. Vyrábělo by&nbsp;se&nbsp;tam dobro. Venóšek chtěl zaměstnat devadesát tisíc lidí, vytvořit pobočky v&nbsp;každém městě. Chtěl se&nbsp;stát milionářem, aby si&nbsp;tuhle továrnu mohl pořídit, a&nbsp;dobro mu&nbsp;pak mělo zajistit oblibu a&nbsp;slávu. Neříkejte mi, že&nbsp;tohle nevymyslel na&nbsp;prázdninách ve&nbsp;Zlíně a&nbsp;že se&nbsp;nechtěl stát tak trochu mnou! Už&nbsp;když byl malý měl velké plány, a&nbsp;to se&nbsp;mi&nbsp;vždycky líbilo. Mně i&nbsp;Hugovi. A&nbsp;Tomina, ten by&nbsp;z&nbsp;něho byl teprve nadšené! A&nbsp;svým způsobem tu&nbsp;Dobrovku skutečně dokázal vytvořit. To&nbsp;bylo jasné i&nbsp;v&nbsp;těch nepříjemných prosincových dnech, kdy lidé, místo aby se&nbsp;chystali na&nbsp;svátky, drželi smutek za&nbsp;svého prezidenta. Praha byla tenkrát napěchovaná nejrůznějšími vrstvami smutku a&nbsp;touhy po&nbsp;něčem vznešenějším. A&nbsp;všemi těmi základními věcmi, které Venóšek říkal nahlas, a&nbsp;najednou jako by&nbsp;všichni věděli, že&nbsp;už&nbsp;je&nbsp;možná nikdy nikdo nahlas říkat nebude. Ani on&nbsp;se&nbsp;nebál patosu a&nbsp;velkých slov. Pravda a&nbsp;láska zvítězí nad lží a&nbsp;nenávistí; liší se&nbsp;to&nbsp;tolik od&nbsp;toho, že&nbsp;pravda vyplave jako olej na&nbsp;vodu?</span></p>
        <p class="chunk" data-nb-ref-number="18" data-nb-words="393" data-nb-chars="2425"><span class="idea" data-nb-ref-number="37" id="idea37" data-nb-words="393" data-nb-chars="2425">Cítil jsem, že&nbsp;i&nbsp;tento pohřeb je&nbsp;protest. Proti poměrům, proti tomu, co&nbsp;je&nbsp;teď, a&nbsp;proti tomu, že&nbsp;čas se&nbsp;nedá zastavit a&nbsp;že doba nadšení a&nbsp;prosté naděje v&nbsp;něco lepšího a&nbsp;zářivějšího, v&nbsp;něco méně upatlaného a&nbsp;ošizeného, je&nbsp;pryč. I&nbsp;Lidka byla nadšená, když komunismus skončil. Hned se&nbsp;chystala domů a&nbsp;taky psala Václavu Havlovi, aby ji&nbsp;podpořil, aby ji&nbsp;pochopil a&nbsp;aby mě&nbsp;očistil. Pravda, trochu všechno nadšení zchladil Josef Hlavnička, náš právník, který se&nbsp;s&nbsp;Václavem Havlem krátce setkal. Přijel rozpačitý a&nbsp;jenom tlumočil požadavky, abychom celý náš případ lépe vysvětlili a&nbsp;uvedli, proč jsem byl Spojenci dán na&nbsp;černou listinu. Nemyslel jsem si, že&nbsp;tohle budou muset vnukovi Huga Vavrečky vysvětlovat! Sákra! Co&nbsp;už&nbsp;včil, no. Doba byla asi tehdy taková. Všichni chtěli, aby se&nbsp;něco napravilo. Vysvětlilo, narovnalo. A&nbsp;všichni to&nbsp;chtěli po&nbsp;Venóškovi. A&nbsp;všichni byli něčí příbuzní a&nbsp;vnuci. Ale Lidka, ta&nbsp;sa&nbsp;nedala, začala bojovat. Pustila sa&nbsp;do&nbsp;toho, jak nejlíp mohla, děvčica. Edita jí&nbsp;pomáhala, svou inteligencí a&nbsp;strategickým uvažováním otáčela kormidlem Lidčiny energie. Snažily se&nbsp;cérečky. Snažily. První dopis psala Lidka strašně dlouho. Seděla nad ním hodiny, celé dny sumírovala věty a&nbsp;přepisovala ho&nbsp;pořád dokola na&nbsp;mém psacím stroji, jako bych jí&nbsp;mohl přes klapky, přes doteky svých prstů, které na&nbsp;nich zůstaly, vdechnout nějakou inspiraci. Stál jsem jí&nbsp;za&nbsp;zády, to&nbsp;ano. Četl jsem jí&nbsp;všechno přes rameno. Jenže sám jsem vlastně nevěděl, kde začít, jak všechno stručně a&nbsp;jasně vysvětlit. Jak vysvětlit padesát let nespravedlností, podrazů, závisti a&nbsp;nenávisti a&nbsp;pak lhostejnosti? Ten její dopis… nevím, jestli ho&nbsp;Venóšek vůbec dostal. Možná ho&nbsp;měl v&nbsp;ruce nějaký jeho podržtaška, a&nbsp;ten ho&nbsp;vyhodil do&nbsp;smetí. Musel dostávat tuny takových dopisů, ale přeci jen, copak nikoho ani na&nbsp;chvíli nezarazilo jméno Ludmila Baťová? Opravdu ne? Nikomu nestálo za&nbsp;to&nbsp;odepsat alespoň jednu větu, alespoň jedno děkujeme, dostali jsme dopis, pan prezident má&nbsp;nesmírné množství neodkladných povinností, ale při nejbližší příležitosti se&nbsp;Vám pokusí odpovědět, s&nbsp;pozdravem sekretariát, nebo něco podobně formálního, laciného, a&nbsp;přeci lepšího než naprosté mlčení? Chci si&nbsp;myslet, že&nbsp;to&nbsp;byl prostě něčí šlendrián nebo nechuť. Nechci si&nbsp;myslet, že&nbsp;by&nbsp;to&nbsp;byla další konspirace, další pokus, jak z&nbsp;mé rodiny a&nbsp;z&nbsp;mého jména udělat průhledné sklo, kterým se&nbsp;hledí zásadně skrz a&nbsp;dělá se, že&nbsp;nikdy nic takového jako Jan Antonín Baťa neexistovalo.</span></p>
        <p class="chunk" data-nb-ref-number="19" data-nb-words="5" data-nb-chars="37"><span class="idea" data-nb-ref-number="38" id="idea38" data-nb-words="5" data-nb-chars="37">Lidka tedy panu prezidentovi napsala:</span></p>
        <p class="chunk" data-nb-ref-number="20" data-nb-words="5" data-nb-chars="24"><span class="idea" data-nb-ref-number="39" id="idea39" data-nb-words="5" data-nb-chars="24"><em>Sao Paulo, 4. února 1991</em></span></p>
        <p class="chunk" data-nb-ref-number="21" data-nb-words="5" data-nb-chars="30"><span class="idea" data-nb-ref-number="40" id="idea40" data-nb-words="5" data-nb-chars="30">Vážený a&nbsp;milý pane prezidente,</span></p>
        <p class="chunk" data-nb-ref-number="22" data-nb-words="286" data-nb-chars="1788"><span class="idea" data-nb-ref-number="41" id="idea41" data-nb-words="286" data-nb-chars="1788">v&nbsp;červnu minulého roku můj příbuzný a&nbsp;advokát Josef Hlavnička vás navštívil v&nbsp;Praze. Důvod této návštěvy byl navázat s&nbsp;vámi spojení ve&nbsp;věci naší nabídky pomoct roztočit Baťa, a. s., na&nbsp;které máme dědická práva. Bylo mu&nbsp;při této příležitosti řečeno, že&nbsp;vláda chce vědět, proč byl můj otec Dr. Jan Antonín Baťa dán na&nbsp;černou listinu, anglickou a&nbsp;americkou. Ačkoli nám Angličané nikdy nedali na&nbsp;vědomí důvod, po&nbsp;válce se&nbsp;prostě vyslovili přes ministerstvo, že&nbsp;to&nbsp;byla pouze a&nbsp;jen preventivní akce, protože závody se&nbsp;nalézaly v&nbsp;území okupovaném Němci. Američané zase řekli, že&nbsp;to&nbsp;udělali proto, že&nbsp;byl dán na&nbsp;anglickou černou listinu. V&nbsp;souvislosti s&nbsp;černou listinou byl můj otec obětí ostudného řízení retribučního revolučního soudu a&nbsp;odsouzen národním soudem v&nbsp;Praze pod čj. TNS 12 47-48. Byl obžalovaný z&nbsp;čtyřiašedesáti zločinů, ze&nbsp;kterých byl osvobozený, a&nbsp;z&nbsp;jednoho, ze&nbsp;kterého nebyl vůbec obžalovaný, byl odsouzen na&nbsp;patnáct let žaláře nucených prací s&nbsp;černou komorou. Také na&nbsp;ztrátu veškerého majetku. Tato veliká křivda, která poskvrnila čestné jméno naší rodiny, nás pronásleduje už&nbsp;skoro padesát roků. Dr. Alois Pražák, který ho&nbsp;obhajoval u&nbsp;soudu, se&nbsp;vyjádřil, že&nbsp;celý proces je&nbsp;velikou skvrnou československého soudnictví a&nbsp;mezinárodní hanba. Také chci zde poukázat na&nbsp;zajímavost, kterou pravděpodobně neznáte. V&nbsp;dobu, když běžel proces, váš dědeček Hugo chodil do&nbsp;kanceláře tatínkova obhájce Dr. Pacholíka, aby mu&nbsp;ukázal, kde se&nbsp;nalézaly důležité dokumenty pro jeho obranu. Jsem mu&nbsp;za&nbsp;to&nbsp;nekonečně vděčná. Jistě víte, jak šlechetné je&nbsp;takové gesto, když se&nbsp;nebojácně člověk postaví proti přesile zbabělců. Obracím se&nbsp;na&nbsp;vás, protože cítím, že&nbsp;vám zajisté bude možné lépe ocenit následky velké křivdy, která byla spáchána na&nbsp;mém otci, protože jste sám byl obětí perzekucí a&nbsp;ústrků.</span></p>
        <p class="chunk" data-nb-ref-number="23" data-nb-words="225" data-nb-chars="1384"><span class="idea" data-nb-ref-number="42" id="idea42" data-nb-words="225" data-nb-chars="1384">Můj bratranec Tomáš Baťa jr. je&nbsp;z&nbsp;veliké části zodpověden za&nbsp;tuto situaci, skoro padesát roků používá prostředků, které mu&nbsp;právně nepatří. Získal si&nbsp;je&nbsp;u&nbsp;tribunálů v&nbsp;cizině tím, že&nbsp;se&nbsp;sklonil zájmům potencí. Ty&nbsp;nezajímala kolosální světová organizace patřící nějakému Československu. Roku 1940 dostal tatínek nabídku od&nbsp;americké vlády, aby si&nbsp;vzal americkou státní příslušnost. Bylo mu&nbsp;řečeno, že&nbsp;jeho trampoty tím ukončí. Tatínek jim odpověděl, že&nbsp;není kapitán, který opouští svou loď, když hrozí nebezpečí. Vždycky se&nbsp;cítil jenom Čechoslovákem a&nbsp;na jiném příslušenství nemá zájem. Odejel proto s&nbsp;rodinou do&nbsp;Brasilie. Nebyl ovšem připraven, že&nbsp;mu&nbsp;vpadnou do&nbsp;zad jeho vlastní krajané. Osoby v&nbsp;české vládě v&nbsp;exilu, počínaje samým prezidentem Benešem. Zazlíval tatínkovi, že&nbsp;mu&nbsp;nedal podporu při mnichovském FIASKU. Honza Masaryk byl u&nbsp;nás v&nbsp;Belcampu v&nbsp;USA ve&nbsp;velké tajnosti, kam si&nbsp;přijel pro finanční podporu, kterou dostal zrovna jako Beneš a&nbsp;celá veliká řada jiných. Němci nesměli vědět, že&nbsp;tatínek podporuje Československo a&nbsp;Spojence, protože byl v&nbsp;tom směru varován ze&nbsp;Zlína, že&nbsp;by&nbsp;tím způsobil, že&nbsp;by&nbsp;Zlín poněmčili a&nbsp;hlavy našich lidí by&nbsp;se&nbsp;koulely. Z&nbsp;druhé strany naše vláda v&nbsp;zahraničí nechtěla, aby se&nbsp;vědělo, že&nbsp;Jan Baťa jako očerněnec podporuje vládu a&nbsp;Spojence. Ale přesto se&nbsp;jim jeho peníze moc hodily. Když však tatínek byl souzený, neřekl nikdo ani slova v&nbsp;jeho obranu.</span></p>
        <p class="chunk" data-nb-ref-number="24" data-nb-words="98" data-nb-chars="618"><span class="idea" data-nb-ref-number="43" id="idea43" data-nb-words="98" data-nb-chars="618">Váš dědeček Hugo Vavrečka byl v&nbsp;naší organizaci největším strategistou, kterého funkce byla jak oklamat mazané Němce, a&nbsp;tak uspět v&nbsp;tom odlifrovat instruktory a&nbsp;stroje do&nbsp;zahraničí, plán, který měl zaručit stavbu a&nbsp;operaci nových továren v&nbsp;zahraničí. Jednotky, jak jsme jim říkali, které měly vrátit do&nbsp;republiky celou investici i&nbsp;s&nbsp;úrokama pro znovu vybudování továren na&nbsp;československém území. Druhá světová válka byla chancí, kterak se&nbsp;naši konkurenti mohli zbavit nepohodlného Čecha, který měl tu&nbsp;drzost vést s&nbsp;nimi krok a&nbsp;dokonce je&nbsp;předčit v&nbsp;sociální struktuře, a&nbsp;stát se&nbsp;tak sedmá průmyslová a&nbsp;obchodní potence.</span></p>
        <p class="chunk" data-nb-ref-number="25" data-nb-words="57" data-nb-chars="341"><span class="idea" data-nb-ref-number="44" id="idea44" data-nb-words="57" data-nb-chars="341">Dočítám se&nbsp;v&nbsp;různých novinách a&nbsp;časopisech z&nbsp;vlasti reportáže o&nbsp;návštěvě bratrance Tomíka v&nbsp;republice. Exponuje se&nbsp;jako veliká voda a&nbsp;dokonce by&nbsp;chtěl, aby mu&nbsp;Československo zaplatilo sto padesát milionů dolarů za&nbsp;něco, co&nbsp;mu&nbsp;nepatří. Vždyť to&nbsp;už&nbsp;samo ukazuje, co&nbsp;sleduje. Naše strana rodiny má&nbsp;v&nbsp;prvé řadě zájem na&nbsp;očištění tatínkova jména.</span></p>
        <p class="chunk" data-nb-ref-number="26" data-nb-words="76" data-nb-chars="437"><span class="idea" data-nb-ref-number="45" id="idea45" data-nb-words="76" data-nb-chars="437">Četla jsem se&nbsp;zájmem vaše knihy, bohužel v&nbsp;angličtině, Living in&nbsp;truth a&nbsp;Disturbing the peace, který tak poctivě ukazuje, v&nbsp;jak komplikovaném světě žijeme. Já&nbsp;jsem toho názoru také, že&nbsp;se&nbsp;musí říct pravda v&nbsp;každém případě. Blahopřeji vám proto, že&nbsp;máte odvahu ji&nbsp;říct, i&nbsp;když víte, jaké nebezpečí vám hrozí. Můj otec měl také tento rys charakteru. Těším se, že&nbsp;si&nbsp;snad zasloužím odpověď, i&nbsp;když vím, jak veliké a&nbsp;nevděčné břemeno nosíte.</span></p>
        <p class="chunk" data-nb-ref-number="27" data-nb-words="35" data-nb-chars="185"><span class="idea" data-nb-ref-number="46" id="idea46" data-nb-words="35" data-nb-chars="185">Zdravím vás z&nbsp;Brasilie s&nbsp;krajanským pozdravem a&nbsp;přáním, aby se&nbsp;ta&nbsp;naše republika dostala brzy na&nbsp;nohy a&nbsp;také aby se&nbsp;naučila v&nbsp;tomto světě hájit svoje zájmy a&nbsp;nebyla nikomu psem u&nbsp;boudy.</span></p>
        <p class="chunk" data-nb-ref-number="28" data-nb-words="1" data-nb-chars="4"><span class="idea" data-nb-ref-number="47" id="idea47" data-nb-words="1" data-nb-chars="4">Vaše</span></p>
        <p class="chunk" data-nb-ref-number="29" data-nb-words="4" data-nb-chars="31"><span class="idea" data-nb-ref-number="48" id="idea48" data-nb-words="4" data-nb-chars="31"><em>Ludmila Amalia Baťová Arambašič</em></span></p>
        <p class="chunk" data-nb-ref-number="30" data-nb-words="592" data-nb-chars="3394"><span class="idea" data-nb-ref-number="49" id="idea49" data-nb-words="592" data-nb-chars="3394">Moje milá Lidka. Dušenka hodná. Snažila se&nbsp;tenkrát, aby v&nbsp;tom dopise bylo úplně všechno. Ale bylo to&nbsp;stejné, jako když dlouho nehrála na&nbsp;klavír, a&nbsp;pak najednou toužila všechno to&nbsp;nehraní dohnat. I&nbsp;tenhle dopis je&nbsp;takový. Všechno, co&nbsp;se&nbsp;stalo, na&nbsp;jedné hromadě. A&nbsp;asi je&nbsp;to&nbsp;i&nbsp;dost nesrozumitelné. Alespoň pro ty, co&nbsp;žili za&nbsp;železnou oponou, pro ty, kdo ještě nedávno říkali Gottwaldov místo Zlín a&nbsp;mysleli si, že&nbsp;Baťa byl jenom jeden a&nbsp;jmenoval se&nbsp;Tomáš. Tomáš Zakladatel. A&nbsp;že existoval taky Jan Antonín Pokračovatel, to&nbsp;už&nbsp;jim ta&nbsp;pakáž všivá komunistická dokázala dostat z&nbsp;hlavy. Lidka to&nbsp;myslela moc dobře. A&nbsp;dobře to&nbsp;i&nbsp;napsala, a&nbsp;není její chyba, že&nbsp;celkově ten dopis působí jako honění spousty zajíců najednou. Měl bych se&nbsp;pokusit dát to&nbsp;trochu do&nbsp;pořádku. Nebudu ale psát žádný další dopis. To&nbsp;by&nbsp;bylo v&nbsp;té vaší počítačové době směšné. Zkusím vám to&nbsp;prostě jen povykládat. Nechci, abyste to&nbsp;všechno pochopili hned a&nbsp;dokonale. Možná bude stačit jenom nějaký pocit, závan, který vám uvízne v&nbsp;hlavě, obraz, který nezapomenete. Vždycky jsem bojoval s&nbsp;chaosem. Ale bylo to&nbsp;jak pěšky za&nbsp;vozem. Ále neříkejte mi, že&nbsp;se&nbsp;to&nbsp;už&nbsp;takhle dávno neříká! Nebo že&nbsp;se&nbsp;to&nbsp;říkalo jenom na&nbsp;Moravě! Nedělejte zase, že&nbsp;mi&nbsp;nerozumíte! Že&nbsp;je&nbsp;moje čeština víc moravština a&nbsp;že se&nbsp;takhle mluvilo před padesáti lety, no&nbsp;to&nbsp;je&nbsp;toho! A&nbsp;jestli tahleta přirovnání už&nbsp;tak neříkáte, tak mi&nbsp;netvrďte, že&nbsp;nedokážete pochopit, co&nbsp;se&nbsp;tím chce říct. Tož někdy mluvím slovácky a&nbsp;někdy se&nbsp;opakuju a&nbsp;točím kolem dokola jak kača v&nbsp;čepici, někdy mluvím, jak už&nbsp;se&nbsp;dávno nemluví. Ale taky umím mluvit, jak se&nbsp;patří, přece jsem nemohl se&nbsp;všemi těmi nóbl politiky mluvit, tak jak mně huba křápala v&nbsp;Hradišťu. Ale s&nbsp;chlapiskama ve&nbsp;fabrice se&nbsp;zase nedalo mluvit velkopansky a&nbsp;spisovně, to&nbsp;by&nbsp;mňa hnali! Člověk musí mluvit, tak jak se&nbsp;to&nbsp;zrovna šikne a&nbsp;hodí. To&nbsp;se&nbsp;taky musí naučit. Být lidový a&nbsp;být uhlazený, všecko v&nbsp;pravý čas. Říct na&nbsp;správném místě tož a&nbsp;někde jinde tedy, to&nbsp;je&nbsp;pravé umění, a&nbsp;šéf ho&nbsp;musí ovládat dokonale. Zdá se&nbsp;vám to&nbsp;populistické? Nebo falešné? Ale jděte… jděte do&nbsp;kelu! Slova mě&nbsp;ale zajímala, věděl jsem, jak jsou mocná a&nbsp;jak stačí jedno nebo dvě na&nbsp;nesprávném místě, a&nbsp;všechno je&nbsp;hned hore pácem. Slova mě&nbsp;fascinovala a&nbsp;poctivě jsem se&nbsp;snažil vždycky najít ta&nbsp;správná a&nbsp;přesná. Ale mnohem víc mě&nbsp;zajímalo ještě něco úplně jiného. Celý život jsem toužil vymyslet systém, který by&nbsp;všechno dokázal strategicky naplánovat, zorganizovat a&nbsp;ovládnout tak, aby ušetřil lidem zbytečnou námahu s&nbsp;hledáním správného směru. Chtěl jsem do&nbsp;všeho, včetně sebe sama, vnášet jas a&nbsp;pochopení. Ovládnout nepořádek. Chaos. Sice jsem s&nbsp;ním počítal, ale jako s&nbsp;nepřítelem. Netušil jsem, jak je&nbsp;zákeřný. A&nbsp;jak dokáže každému systému postupně přijít na&nbsp;kloub a&nbsp;z&nbsp;plna hrdla se&nbsp;mu&nbsp;vysmát. Chaos má&nbsp;z&nbsp;lidského pinožení kapitální srandu. Chaos džungle. Chaos válek. Chaos lidských slabostí. Chaos s&nbsp;černýma pichlavýma očima, co&nbsp;neustále mění tvář. Ale přes všechnu smůlu jsem měl jedno štěstí. Jel jsem vždycky rychle na&nbsp;hřbetu dějin. Držel jsem prst na&nbsp;tepu doby a&nbsp;nepouštěl. Nebyl jsem jen malý, velkými dějinami usmýkaný, udivený človíček. Byl jsem hráč! Ale pak už&nbsp;najednou ne. Tep doby mě&nbsp;shodil ze&nbsp;svého hřbetu, setřásl mě&nbsp;jak nacucané a&nbsp;obtížné klíště. A&nbsp;až dnes mi&nbsp;dochází, že&nbsp;dobré příběhy jsou většinou košaté a&nbsp;nepořádné. Kde by&nbsp;byla Šeherezáda, kdyby vyprávěla stručně a&nbsp;jasně? Její hlava by&nbsp;se&nbsp;válela na&nbsp;podlaze hned první noc.</span></p>
        <p class="chunk" data-nb-ref-number="31" data-nb-words="304" data-nb-chars="1740"><span class="idea" data-nb-ref-number="50" id="idea50" data-nb-words="304" data-nb-chars="1740">Asi začnu tím, že&nbsp;jsem po&nbsp;smrti Tomáše převzal firmu. A&nbsp;tehdy se&nbsp;můj úděl dal doopravdy do&nbsp;pohybu. Zmatek zrovna možná vyčkával, nebo měl někde jinde něco jiného na&nbsp;práci. Zdálo se&nbsp;mi, že&nbsp;všechno půjde dál, jak má. Dokonce mnohem líp, než by&nbsp;mělo. Byl jsem plný nadějí, přestože Tomina ležel v&nbsp;truhle na&nbsp;svém Lesním hřbitově a&nbsp;nad ním tmavá, lepkavá hlína. Ale nechtěl jsem nic vzdávat, protože to&nbsp;by&nbsp;mi&nbsp;nikdy neodpustil. Měli jsme totiž ohromné plány. On&nbsp;firmu založil, vedl a&nbsp;zvelebil všechno, na&nbsp;co&nbsp;sáhl. Můj slavný bratr. Český Ford! Měl nejen fabriku a&nbsp;nový, moderní Zlín, kde díky němu už&nbsp;dávno neplatilo, že&nbsp;Zlín, to&nbsp;je&nbsp;„konec chleba a&nbsp;začátek kameňa“. Byl i&nbsp;starostou. A&nbsp;býval by&nbsp;to&nbsp;byl i&nbsp;skvělý prezident, kdyby na&nbsp;to&nbsp;přišlo. A&nbsp;když mě&nbsp;vytáhl z&nbsp;Rybární v&nbsp;Hradišti a&nbsp;vzal mě&nbsp;k&nbsp;sobě na&nbsp;vychování, postupně mě&nbsp;zasvěcoval do&nbsp;svého podnikání, předával mi&nbsp;zkušenosti, nadával mi, učil mě, tepal do&nbsp;mě, formoval mě, a&nbsp;já jsem se&nbsp;občas bouřil, občas si&nbsp;dělal všechno po&nbsp;svém, a&nbsp;pak jsem od&nbsp;něj dostal přes prsty. Byli jsme ale, jak dnes říkáte, na&nbsp;stejné vlně. Chtěli jsme vytvořit obuvnickou říši, impérium, velmoc bot, která by&nbsp;zároveň byla laskavá a&nbsp;štědrá k&nbsp;těm, kdo mají schopnosti a&nbsp;chtějí se&nbsp;vypracovat a&nbsp;něco ze&nbsp;sebe udělat. Hlavně k&nbsp;mladým lidem. Pro ty&nbsp;jsme zakládali školy, ubytovny, učili jsme je, jak mají správně a&nbsp;hospodárně žít, jak se&nbsp;vypracovat a&nbsp;jak si&nbsp;posilovat sebevědomí, mravnost, píli a&nbsp;kázeň. Museli poslouchat, nemyslet na&nbsp;hlouposti, pracovat, studovat, šetřit a&nbsp;snít o&nbsp;tom, jak se&nbsp;vypracují. Učili jsme je, jak neztrácet čas. Chtěli jsme stát pro čtyřicet milionů, chtěli jsme dobýt svět a&nbsp;z&nbsp;našeho Zlína udělat středobod, mocně bijící srdce úspěchu. Společně jsme věřili, že&nbsp;„spokojenost je&nbsp;univerzita lenochů“.</span></p>
        <p class="chunk" data-nb-ref-number="32" data-nb-words="659" data-nb-chars="3890"><span class="idea" data-nb-ref-number="51" id="idea51" data-nb-words="659" data-nb-chars="3890">A&nbsp;najednou jsem na&nbsp;to&nbsp;byl sám, hůř než kůl v&nbsp;plotě. Na&nbsp;hrbu ohromnou odpovědnost. Tomina doplatil na&nbsp;svou odvahu. Vydal se&nbsp;v&nbsp;ranní mlze létadlem, protože hrozně spěchal, a&nbsp;už se&nbsp;nevrátil. Byla to&nbsp;asi jeho chyba, protože pilot Jindra Brouček ho&nbsp;varoval, že&nbsp;letět nemůžou, že&nbsp;musí počkat. A&nbsp;Jindra nebyl žádný hej počkej, létal za&nbsp;první války a&nbsp;přežil několik sestřelů, letěl s&nbsp;Tominou už&nbsp;do&nbsp;Indie jako druhý pilot a&nbsp;byl jeden z&nbsp;mála, kterému Tomina naslouchal, když si&nbsp;myslel něco jiného než on. A&nbsp;Broučkovi hlásili, že&nbsp;všude na&nbsp;loukách kolem Moravy se&nbsp;válejí chuchvalce mlhy, která se&nbsp;roztahuje i&nbsp;tam nahoře. Jenže Tomina čekání nesnášel. Vstával kvůli té&nbsp;obchodní cestě do&nbsp;Curychu a&nbsp;Drážďan ve&nbsp;čtyři ráno, proboha! Vzduch je&nbsp;naše moře. Čas jsou peníze. Den má&nbsp;přece jenom mizerných 86 400 vteřin. Chtěl letět a&nbsp;hotovo. Vždycky to&nbsp;tak bylo. Uměl si&nbsp;prosadit svou. Jenže na&nbsp;smrt byl moc malý pán. Smrtka mu&nbsp;v&nbsp;tom spěchu fandila. Tominovo létadlo Junkers D&nbsp;1608 nejdřív opisovalo kruh, aby nabralo výšku, po&nbsp;osmi minutách letu ale narazilo do&nbsp;továrního komína. Palubní hodiny se&nbsp;zastavily v&nbsp;pět hodin osmapadesát minut. Uletěli jen něco málo přes dva kilometry. Junkers se&nbsp;rozpadl na&nbsp;tři kusy. Až&nbsp;dlouho potom jsem v&nbsp;Argentině slyšel úsloví, že&nbsp;nepostradatelných lidí jsou plné hřbitovy. A&nbsp;stejně jsem si&nbsp;ho&nbsp;nevzal k&nbsp;srdci a&nbsp;nepochybuju o&nbsp;tom, že&nbsp;Tomina by&nbsp;se&nbsp;jen ušklíbl, kdyby to&nbsp;slyšel. A&nbsp;ještě něco Argentinci říkají: že&nbsp;život je&nbsp;tango. Když jsem žil, nechápal jsem, co&nbsp;tím myslí. Přišlo mi, že&nbsp;jsou to&nbsp;takoví kakabusové ti&nbsp;Argentinci. Pořád by&nbsp;jenom malovali čerty na&nbsp;zeď. Teď, teď mám tango rád. Někdy chodím do&nbsp;San Telma v&nbsp;Buenos Aires, do&nbsp;zapadlých putyk, kam se&nbsp;turisti neodváží, kde to&nbsp;čpí starými sudy s&nbsp;pivem Quilmes, zkvašeným červeným vínem a&nbsp;staletými pelechy krys. Jen parket je&nbsp;z&nbsp;dokonalých naleštěných borovicových prken, aby na&nbsp;něm podrážky klouzaly a&nbsp;nic nerušilo pohyb těl. Tam ještě pořád tančí transvestiti a&nbsp;muž s&nbsp;mužem, jako kdysi námořníci v&nbsp;přístavu, protože tango, to&nbsp;byla původně mužská záležitost. Sem tam se&nbsp;stanu táhlou melodií, na&nbsp;malou chvilku mezi takty se&nbsp;ztratím, ale pak sám sebe trhnutím těsně před otočkou přivedu zpět, prohlížím si&nbsp;lakované střevíce, naslouchám jemnému praskotu hedvábných punčoch a&nbsp;kvílení houslí. Někdy se&nbsp;tam objeví žena. Tedy, člověk na&nbsp;takovém místě neví, jestli to&nbsp;je&nbsp;nebo není žena. Rudá růže v&nbsp;černých vlasech. Kříž vytetovaný na&nbsp;stehně. Teatrální, přehnaná. Běhna. Vzdávám se. Celý život jsem se&nbsp;takovým ženám vyhýbal. Ignoroval jsem jejich existenci. Nikdy jsem nešel do&nbsp;veřejného domu, nikdy jsem nechtěl nic než ženy, které dokázaly dodržet naše baťovácká pravidla. Po&nbsp;smrti si&nbsp;ale můžu prohlížet a&nbsp;sáhnout na&nbsp;jakoukoli jinou, úplně jinou ženu. Můžu jí&nbsp;proniknout. Mnohem lépe než fyzicky. Můžu vidět naprosto přesně, o&nbsp;co jsem přicházel. Nemám na&nbsp;sebe vztek. To&nbsp;ne, protože na&nbsp;takové ženy člověk spotřebuje strašně moc úsilí, peněz a&nbsp;času. Všechny vteřiny všech dní. Musí na&nbsp;ně&nbsp;neustále myslet. Odvádějí ho&nbsp;od&nbsp;práce. Rozrušují ho&nbsp;a&nbsp;znervózňují. Dostanou ho&nbsp;do&nbsp;kleští a&nbsp;nepustí. Ovládnou ho. A&nbsp;nakonec pohltí. Tominova Máňa byla jedna z&nbsp;nich. Samozřejmě nebyla to&nbsp;lehká žena, chraň bůh! Ale byla z&nbsp;podobného těsta. Celá udělaná z&nbsp;falše, přeludů, lesklých látek a&nbsp;kožešin. Myslíte si&nbsp;teď, že&nbsp;jsem ji&nbsp;Tominovi tak trochu záviděl? Tu&nbsp;její nafoukanost a&nbsp;sametové spodničky? Možná. Někdy. Teď ale můžu mít, jakou chci. Můžu se&nbsp;na&nbsp;ně&nbsp;dívat, jak se&nbsp;oblékají, můžu se&nbsp;vykoupat v&nbsp;jejich parfému, můžu se&nbsp;stát hřebenem, rukou na&nbsp;nahých zádech, můžu přejet po&nbsp;lemu podvazku a&nbsp;ony ucítí jen lehké zachvění vzduchu, ale já, já&nbsp;ucítím každý pohyb každé jejich myšlenky. Proto se&nbsp;tam vracím. Stojím na&nbsp;parketu a&nbsp;čekám, až&nbsp;začne hrát hudba. Vůně pudru a&nbsp;lehce prošlého, velmi drahého líčidla. Pach zastaveného času, který tady lelkuje mezi večery usazený na&nbsp;bidýlku jako vtip. Až&nbsp;teď po&nbsp;smrti chápu, že&nbsp;život je&nbsp;tango z&nbsp;námořnické putyky.</span></p>
        <p class="chunk" data-nb-ref-number="33" data-nb-words="250" data-nb-chars="1495"><span class="idea" data-nb-ref-number="52" id="idea52" data-nb-words="250" data-nb-chars="1495">A&nbsp;Tomina mě&nbsp;nechal tady. Na&nbsp;zemi. Mě&nbsp;a&nbsp;továrnu. Zárodky nových fabrik po&nbsp;celém světě a&nbsp;švagrovou a&nbsp;synovce, kteří měli stejný nárok na&nbsp;dědictví jako já. Dodnes si&nbsp;pamatuju tu&nbsp;chvíli, když se&nbsp;12. července 1932 četla Tominova závěť. Potil jsem se. Bylo dusno a&nbsp;v&nbsp;hlavě mi&nbsp;úřadoval zmatek. Roztahoval svoje paprče a&nbsp;chechtal se&nbsp;mé&nbsp;nervozitě. Otevřeli jsme trezor v&nbsp;pracovně. Připadalo mi&nbsp;to&nbsp;tak nepatřičné. Svatokrádežné. Hloupé. Otevírat trezor, představovat si, jak Tomina letí vzduchem, jeho mohutné tělo a&nbsp;srdce, všechno, co&nbsp;představoval, se&nbsp;tříští a&nbsp;padá k&nbsp;zemi. Ta&nbsp;ohromná energie, umanutost a&nbsp;fortel jsou pryč. A&nbsp;my tady stojíme, zaraženě mlčíme, přešlapujeme a&nbsp;hledíme na&nbsp;otevřený trezor. Já, švagrová Máňa, notář Hugo Förster, Dominik Čipera, Hugo Vavrečka a&nbsp;Mánin bratr Saša Menčík. A&nbsp;Tomina ještě ani nevychladl. Jenže ve&nbsp;fabrice je&nbsp;zmatek. Všichni mají strach. Říkají si: „Co bude?“ Vybírají úspory, křižují se. Trezor se&nbsp;nehlučně a&nbsp;naprosto spolehlivě otevřel. Nahlédli jsme do&nbsp;něj jako do&nbsp;temné jeskyně. A&nbsp;našli jsme tam dvě listiny. Kupní smlouvu z&nbsp;10. květ­na 1931, v&nbsp;níž stálo, že&nbsp;mi&nbsp;Tomina prodává všechny své akcie za&nbsp;50 milionů korun. A&nbsp;závěť z&nbsp;19. května 1931, která potvrzovala tu&nbsp;kupní smlouvu a&nbsp;v&nbsp;níž Tomina svým dědicům odkazuje částku, jež mu&nbsp;dluží Jan Antonín Baťa. Peníze pro Máňu a&nbsp;synovce Tomíka jsem na&nbsp;jejich účty převedl za&nbsp;týden. Pozůstalost byla ještě soudně projednána a&nbsp;uzavřena v&nbsp;červnu 1933. Nikdo, ani Máňa, ani Tomík, proti ní&nbsp;nevznesl žádné námitky. Zatím.</span></p>
        <p class="chunk" data-nb-ref-number="34" data-nb-words="263" data-nb-chars="1587"><span class="idea" data-nb-ref-number="53" id="idea53" data-nb-words="263" data-nb-chars="1587">Stal jsem se&nbsp;novým Šéfem. Pokračovatelem. Naplňovatelem odkazu. A&nbsp;to mi&nbsp;nestačilo! Chtěl jsem vytvořit svůj vlastní odkaz. Tož kdo by&nbsp;nechtěl! S&nbsp;penězi, které jsem měl k&nbsp;dispozici, s&nbsp;týmem skvělých ředitelů, se&nbsp;Zlínem v&nbsp;zádech. První rok jsem si&nbsp;ověřil, že&nbsp;fabrika ve&nbsp;Zlíně funguje jako bezchybné soukolí, jako bezvadně seřízený hrací stroj, který vyhrává melodii prosperity. Mohl jsem se&nbsp;tedy začít rozmachovat naplno. Mohl jsem začít snít. O&nbsp;vlastním díle. O&nbsp;vlastním systému, který by&nbsp;ten dosavadní překonal. Mohl jsem se&nbsp;zahledět do&nbsp;dálky. Nasednout do&nbsp;Lockheed L-10A&nbsp;Electry, obletět svět&nbsp;– a&nbsp;vrátit se&nbsp;přesně na&nbsp;Prvního máje 1937, na&nbsp;Svátek práce, který jsme ve&nbsp;Zlíně slavili jako svátost boží. Vyšlo to. Bylo to&nbsp;přesně tak, jak jsem si&nbsp;naplánoval. Jak jsem si&nbsp;to&nbsp;představoval. Bylo to&nbsp;přesně jako z&nbsp;americké reklamy, jako v&nbsp;opravdu světové firmě. Byl jsem přesvědčený, že&nbsp;potřebujeme světový obchod, že&nbsp;potřebujeme být světoví, být do&nbsp;světa, jak se&nbsp;u&nbsp;nás s&nbsp;tím hanlivým nádechem říká. Být pořádně do&nbsp;světa! A&nbsp;svoje názory jsem si&nbsp;rozhodně nenechával pro sebe. Když se&nbsp;mě&nbsp;ptali, proč jsem tuhle cestu kolem světa letadlem vlastně dělal, vysvětloval jsem jim to: „<em>My, v&nbsp;Evropě, namnoze jsme peciválové. A&nbsp;Čechoslováci zvláště. Díváme se&nbsp;na&nbsp;svět ze&nbsp;svého vlastního hlediska a&nbsp;nespěcháme pochopiti své zámořské zákazníky. Ševci, jenž obouval lidi v&nbsp;jedné ulici, stačilo, aby znal nohy lidí v&nbsp;této ulici. Švec, který chce obouvat lidi v&nbsp;celém světě&nbsp;– alespoň v&nbsp;každé zemi trochu lidí&nbsp;–, musí vlastníma rukama prohmatat a&nbsp;porovnat nohy národů celého světa. Tož proto letím kolem světa.</em>“</span></p>
        <p class="chunk" data-nb-ref-number="35" data-nb-words="402" data-nb-chars="2478"><span class="idea" data-nb-ref-number="54" id="idea54" data-nb-words="402" data-nb-chars="2478">Jel jsem ale taky na&nbsp;světovou výstavu do&nbsp;Chicaga, chtěl jsem poznat konkurenci, podmínky světové ekonomiky, klíčové materiály, a&nbsp;nestačily mi&nbsp;jen zprávy našich lidí v&nbsp;cizině. Tak dobře, až&nbsp;tak jsem jim nevěřil. Není nad vlastní úsudek, nad vlastní oči. Než začala válka, stala se&nbsp;z&nbsp;naší fabriky se&nbsp;sedmnácti tisíci zaměstnanci mohutná celosvětová firma, která dávala práci více než sto tisícům odvážných baťamanů! Dnes říkáte globalizace a&nbsp;myslíte si, kdoví nač jste nepřišli, ale globalizace, ta&nbsp;se&nbsp;u&nbsp;Baťů dělala, už&nbsp;když děda Steva Jobse tahal kačera. My&nbsp;používali nejčastěji slovo expanze, a&nbsp;to mě&nbsp;začalo jako nějaké afrodiziakum ovládat. Vyslovoval jsem to&nbsp;slovo tak často, že&nbsp;se&nbsp;stalo zaklínadlem, metou, nejvyšším cílem. Chtěl jsem expandovat, podmanit si&nbsp;neobydlená území, dát lidem na&nbsp;průmyslem nepolíbených územích pocítit sílu svých plánů. Chtěl jsem být dobyvatelem, objevitelem, Kryštofem Kolumbem, jenž přináší nevzdělaným bezvěrcům nové náboženství řádu a&nbsp;prosperity. Evropa, Afrika, Asie, Amerika, všude tam zákazníci čekali na&nbsp;to, až&nbsp;jim baťovský systém otevře oči. A&nbsp;tehdy začaly řeči. A&nbsp;expanze a&nbsp;pokrok se&nbsp;v&nbsp;nevymáchaných papulách různých nýmandů, všiváků a&nbsp;nedouků, závistivců a&nbsp;malověrných měnily na&nbsp;velikášství, stromy, které nemůžou růst do&nbsp;nebe, nabubřelost, touhu zviditelnit se&nbsp;za&nbsp;každou cenu. Bublaly ty&nbsp;řeči kolem mě&nbsp;jako připálená krupičná kaše a&nbsp;usmolily hodně uší, které jim chtěly naslouchat. A&nbsp;já je&nbsp;taky slyšel. Tož nésu hluchý ani blbý! Ale co&nbsp;už&nbsp;včil, co&nbsp;už&nbsp;s&nbsp;tím? Nic. Nechal jsem ty&nbsp;řeči, aby si&nbsp;dělaly, co&nbsp;chtěly. Co&nbsp;naděláte se&nbsp;závistí a&nbsp;malou, slepou dušičkou? Však hezky to&nbsp;řekl ten Portugalec Fernando Pessoa a&nbsp;v&nbsp;Brazílii to&nbsp;často opakovali: „Vždycky to&nbsp;stojí za&nbsp;to, když duše není malá.“ A&nbsp;já ji&nbsp;v&nbsp;té době po&nbsp;Tominově smrti měl velkou, velkolepou. Chtěl jsem, aby na&nbsp;mě&nbsp;byl tam někde, ať&nbsp;je, kde je, pyšný. Ale i&nbsp;doma jsem se&nbsp;občas kromě úšklebků dočkal pochvaly. Třeba v&nbsp;osmatřicátém mě&nbsp;jmenovali na&nbsp;brněnské technice čestným doktorem za&nbsp;zásluhy o&nbsp;rozvoj technických věd. A&nbsp;taky si&nbsp;v&nbsp;sedmačtyřicátém, když mě&nbsp;Národní soud odsoudil, pěkně pospíšili a&nbsp;titul mi&nbsp;sebrali. Jenže sice jsem měl diplom z&nbsp;té jejich slavné brněnské univerzity, ale všude bylo cítit, že&nbsp;válka je&nbsp;na&nbsp;spadnutí. Svět byl jako nafouknutý balon plný nespokojenosti, vzteku a&nbsp;napětí. Stačilo do&nbsp;něj malinko cvrnknout, a&nbsp;všechno, co&nbsp;jsme před chvílí považovali za&nbsp;samozřejmé, jisté a&nbsp;pevné, se&nbsp;rozpadlo. Rozletělo do&nbsp;prázdna a&nbsp;padalo dolů vzduchem jako Tominovo tělo.</span></p>
        <p class="chunk" data-nb-ref-number="36" data-nb-words="67" data-nb-chars="418"><span class="idea" data-nb-ref-number="55" id="idea55" data-nb-words="67" data-nb-chars="418">Abyste věděli, politiku a&nbsp;politiky a&nbsp;politikaření, všechna ta&nbsp;darebenstva politických blbů a&nbsp;ty jejich strany, jsem upřímně nesnášel. Nezajímali mě. Nestáli mi&nbsp;ani za&nbsp;fajfku tabáku, protože to&nbsp;byli většinou, až&nbsp;na&nbsp;pár výjimek, jako byl Hugo Vavrečka nebo Dominik Čipera, samí panáci a&nbsp;sralbotky. A&nbsp;to se&nbsp;mi&nbsp;bohužel potvrdilo hned v&nbsp;osmatřicátém, kdy se&nbsp;ukázalo, že&nbsp;největší třasořitka je&nbsp;přímo náš pan prezident Beneš.</span></p>
        <p class="chunk" data-nb-ref-number="37" data-nb-words="169" data-nb-chars="1046"><span class="idea" data-nb-ref-number="56" id="idea56" data-nb-words="169" data-nb-chars="1046">Já&nbsp;ale nejsem jenom tlučhuba, co&nbsp;jen kritizoval. Nabízel jsem řešení, a&nbsp;nejenom českým pánům politikům, ale rovnou celé Evropě. Ale myslíte, že&nbsp;někoho zajímal nějaký švec, který procestoval celý svět a&nbsp;stavěl svoje fabriky v&nbsp;desítkách zemí? Ani náhodou! Čtvrtého dubna 1938 jsem napsal revoluční článek do&nbsp;našich zlínských novin. Jmenoval se&nbsp;Osidlovat. A&nbsp;mohl všechno změnit! Navrhoval jsem, aby se&nbsp;velké skupiny lidí bez práce a&nbsp;perspektivy z&nbsp;přelidněné Evropy začaly stěhovat do&nbsp;neobydlených a&nbsp;neobdělávaných rozlehlých území v&nbsp;Latinské Americe. Vždycky mi&nbsp;přišlo, že&nbsp;největší problém Evropy je&nbsp;přelidněnost. Lidi nemají dost místa, tlačí se&nbsp;na&nbsp;sebe, vidí si&nbsp;do&nbsp;talíře a&nbsp;nemůžou volně dýchat. Chybí jim rozhled a&nbsp;rozlet. Nebyla to&nbsp;ostatně žádná nová myšlenka, Latinská Amerika, hlavně Argentina a&nbsp;Brazílie, lákala Evropany už&nbsp;víc jak sto let. Jenže chyběl jim v&nbsp;tom systém! A&nbsp;já jsem ten systém dokázal navrhnout. Tak tyhle nápady mě&nbsp;pak stály obviňování před Národním soudem a&nbsp;v&nbsp;Brazílii mě&nbsp;za&nbsp;ně&nbsp;navrhli na&nbsp;Nobelovu cenu míru. Tak si&nbsp;vyberte.</span></p>
        <p class="chunk" data-nb-ref-number="38" data-nb-words="411" data-nb-chars="2480"><span class="idea" data-nb-ref-number="57" id="idea57" data-nb-words="411" data-nb-chars="2480">Byla krize, hrozila válka, ale copak se&nbsp;mohl pořádný baťaman vzdávat? Museli jsme hlavně dát hlavy dohromady a&nbsp;začít bránit to&nbsp;naše podnikání. Vymysleli jsme nové výrobky ze&nbsp;zbytků, z&nbsp;hadrů, starého papíru, z&nbsp;ojetých pneumatik. Dneska tomu důležitě říkáte recyklace a&nbsp;zelené projekty, ale my&nbsp;tomu prostě říkali úspora materiálu. Nebo nutnost. Ale hlavně jsme začali přemýšlet, co&nbsp;se&nbsp;stane, jestli válka skutečně začne. Pracovali jsme jako šílení na&nbsp;plánu B. Můj nejužší tým, kterému veleli Vavrečka s&nbsp;Čiperou, začal posílat ven malé jednotky lidí, kteří měli k&nbsp;dispozici základní stroje a&nbsp;materiál a&nbsp;kteří uměli jazyky a&nbsp;byli schopní pracovat činorodě a&nbsp;mít vlastní nápady. Ty&nbsp;jsme pak posílali jako české Honzy do&nbsp;světa, aby vybudovali základny pro budoucí baťovské fabriky. Horečně jsme všechno pakovali a&nbsp;vyváželi do&nbsp;skladů v&nbsp;Evropě, ale hlavně mimo ni. Nebyl čas. Už&nbsp;vůbec na&nbsp;nic nebyl čas. Tominova hesla o&nbsp;tom, kolik má&nbsp;den vteřin, byla pravdivá a&nbsp;útočila na&nbsp;nás každou tu&nbsp;jeho všivou vteřinu. A&nbsp;v&nbsp;té době jsem se&nbsp;o&nbsp;politiku chcačky nechcačky, jak říkala stařenka Hrušťáková, zajímat musel. Aji ona mně to&nbsp;říkala, ať&nbsp;sa&nbsp;do&nbsp;teho pořádně obuju, že&nbsp;ta&nbsp;naša republika potřebuje chlapisko, jako su&nbsp;já. Nemohl jsem jen tak sedět a&nbsp;šít si&nbsp;boty, když všecko kolem šlo cu&nbsp;grunt. Tož jsem je&nbsp;začal navštěvovat, ty&nbsp;uhlazené čertovské pány v&nbsp;saku, a&nbsp;začal jsem do&nbsp;nich hučet, co&nbsp;je&nbsp;potřeba udělat, a&nbsp;dokonce jsem se&nbsp;dvakrát sešel s&nbsp;tím vymydleným Britem, lordem Runcimanem. Walter Runciman. Hlavička jak makovička, ustupující kouty, draze střižený oblek, kdybyste chtěli nakreslit uhýbavého, lstivého šampiona v&nbsp;politikaření, nakreslili byste tohohle pojídače smažených ryb a&nbsp;hranolků. Nic si&nbsp;nedal vymluvit, poslouchal, co&nbsp;poslouchat chtěl a&nbsp;co se&nbsp;mu&nbsp;hodilo. A&nbsp;ta jeho zpráva pro Chamberlaina o&nbsp;situaci v&nbsp;Sudetech, hotová snůška hovadin! Byl to&nbsp;tak zdvořilý, tak nechutně anglicky zdvořilý chlap! Řekl jsem mu&nbsp;jasně, že&nbsp;na&nbsp;československých pevnostech se&nbsp;bude rozhodovat o&nbsp;osudu britského impéria. Jen se&nbsp;na&nbsp;mě&nbsp;tak podíval a&nbsp;opáčil: „Opravdu?“ a&nbsp;pak už&nbsp;nedodal, že&nbsp;jsem švec a&nbsp;měl bych se&nbsp;držet svého kopyta, ale v&nbsp;jeho pichlavých očkách se&nbsp;to&nbsp;dalo přečíst úplně zřetelně. A&nbsp;zřejmě si&nbsp;myslel, že&nbsp;jsem stejně jako jiní čeští podnikatelé v&nbsp;Sudetech protěžován na&nbsp;úkor německých firem, a&nbsp;pak to&nbsp;taky napsal do&nbsp;té&nbsp;své slátaniny. Jenže i&nbsp;díky ní&nbsp;se&nbsp;pak konala mnichovská zrada. Však si&nbsp;kousek přečtěte, co&nbsp;panáček Runciman svým značkovým perem naškrabkal a&nbsp;pak to&nbsp;nadiktoval svému sekretáři:</span></p>
        <p class="chunk" data-nb-ref-number="39" data-nb-words="50" data-nb-chars="321"><span class="idea" data-nb-ref-number="58" id="idea58" data-nb-words="50" data-nb-chars="321">„Z&nbsp;mnoha důvodů, včetně těch shora uvedených, převládal do&nbsp;doby před třemi či&nbsp;čtyřmi lety mezi sudetskými Němci pocit beznaděje. Novou naději jim však poskytl nástup nacistického Německa. Za&nbsp;daných okolností považuji jejich žádost o&nbsp;pomoc u&nbsp;svých soukmenovců a&nbsp;jejich konečné přání připojit se&nbsp;k&nbsp;Říši za&nbsp;přirozený vývoj.“</span></p>
        <p class="chunk" data-nb-ref-number="40" data-nb-words="239" data-nb-chars="1336"><span class="idea" data-nb-ref-number="59" id="idea59" data-nb-words="239" data-nb-chars="1336">Za&nbsp;humny nám vyřvával Hitler a&nbsp;prskal špínu jak vzteklá fretka, a&nbsp;já se&nbsp;cítil úplně bezmocný, uondaný všemi těmi uhlazenými řečmi v&nbsp;pokojích a&nbsp;kabinetech panáků, co&nbsp;nade mnou stejně jenom ohrnovali nos, přestože moje peníze a&nbsp;styky se&nbsp;jim hodily. A&nbsp;strašně mi&nbsp;vadilo, jak se&nbsp;pořád nadává Židům, kterých jsem si&nbsp;já&nbsp;vážil, a&nbsp;jak se&nbsp;jich nikdo z&nbsp;těch hlavounů, z&nbsp;těch špína chlapů otevřeně a&nbsp;jasně nezastane. Hlavně Jindry Waldese, ale i&nbsp;jiných. A&nbsp;tak jsem napsal v&nbsp;srpnu, v&nbsp;tom parnu, které mě&nbsp;rozpalovalo doběla stejně jako vztek na&nbsp;všechny ty&nbsp;špatné časy, článek, který se&nbsp;jmenoval Baťa český Žid. A&nbsp;v&nbsp;tom článku jsem se&nbsp;aspoň takhle Židů zastal. Ale to&nbsp;bylo málo! Tak jsem do&nbsp;jednotek přednostně vybíral židovské pracovníky a&nbsp;několik stovek jejich rodin se&nbsp;mi&nbsp;podařilo dostat pryč. Nedělal jsem si&nbsp;iluze, že&nbsp;kdyby se&nbsp;ten uřvaný trpaslík dostal do&nbsp;republiky, že&nbsp;by&nbsp;je&nbsp;nechal na&nbsp;pokoji. Po&nbsp;válce mi&nbsp;to&nbsp;ale nikdo nevěřil. Po&nbsp;válce si&nbsp;na&nbsp;to&nbsp;nikdo ani nevzpomněl. Kolik to&nbsp;mohlo být židovských dětí a&nbsp;jejich rodičů? Nikdy jsem ty&nbsp;děti nepočítal. Ani peníze, které mě&nbsp;to&nbsp;stálo. Ale ne, byl bych nespravedlivý, našli se&nbsp;i&nbsp;lidi, kteří si&nbsp;vzpomněli a&nbsp;po válce psali i&nbsp;jiná prohlášení než ta, v&nbsp;nichž se&nbsp;mě&nbsp;zříkali. Bylo jich jen pár, ale byli. Třeba Mařenka Morgensternová, která se&nbsp;díky našemu plánu B&nbsp;dostala do&nbsp;Ameriky, jedno takové napsala:</span></p>
        <p class="chunk" data-nb-ref-number="41" data-nb-words="235" data-nb-chars="1478"><span class="idea" data-nb-ref-number="60" id="idea60" data-nb-words="235" data-nb-chars="1478">Já, MARIE MORGENSTERNOVÁ, bytem Rogers Street 323, Aberdeen, Maryland, vzata nejprve náležitě pod přísahu, vypovídám a&nbsp;prohlašuji následující: Znala jsem zesnulého Dr. Jana A. Baťu po&nbsp;mnoho let a&nbsp;věděla jsem, že&nbsp;byl loajálním Čechem a&nbsp;odpůrcem nacistů. Osobně vím, že&nbsp;pomohl mnoha židovským lidem k&nbsp;úniku z&nbsp;Československa. Od&nbsp;svého zesnulého manžela vím, že&nbsp;někdy na&nbsp;konci roku 1938, během jedné z&nbsp;pravidelných sobotních porad, které můj manžel osobně navštěvoval, vyjádřil Dr. Baťa svůj osobní zájem o&nbsp;osud židovských zaměstnanců v&nbsp;jeho společnosti a&nbsp;řekl, že&nbsp;by&nbsp;chtěl něco učinit, aby jim pomohl. Brzy potom začal většinu z&nbsp;nich s&nbsp;jejich rodinami vysílat do&nbsp;zahraničí, přičemž zaplatil jejich dopravu a&nbsp;poskytl jim zaměstnání v&nbsp;různých částech světa. Osobně vím, že&nbsp;sedmdesát až&nbsp;osmdesát židovských rodin bylo takto posláno z&nbsp;Československa před 15. březnem 1939. Můj zesnulý manžel a&nbsp;já jsme byli také vystaveni pronásledování nacistů kvůli našemu židovskému původu. Nacisti zkonfiskovali naše pasy a&nbsp;také všechen náš majetek: hotovost, depozita, klenoty atd. Třebaže bylo velmi obtížné odejít z&nbsp;Československa po&nbsp;jeho obsazení nacisty, dokázali jsme to&nbsp;jen za&nbsp;pomoci Dr. Bati. Osobně nevím o&nbsp;žádném případu, kdy by&nbsp;Dr. Baťa udělal cokoli proti zájmům českého národa, a&nbsp;pokud vím, počínal si&nbsp;vždy jako loajální Čech. Mnoho z&nbsp;nás, kteří jsme Židy a&nbsp;vděčíme mu&nbsp;za&nbsp;své životy díky jím poskytnuté pomoci, bude navždy dlužníky Dr. Bati. Všichni víme, jaký osud by&nbsp;nás jinak čekal.</span></p>
        <p class="chunk" data-nb-ref-number="42" data-nb-words="2" data-nb-chars="20"><span class="idea" data-nb-ref-number="61" id="idea61" data-nb-words="2" data-nb-chars="20"><em>MARIE MORGENSTERNOVÁ</em></span></p>
        <p class="chunk" data-nb-ref-number="43" data-nb-words="761" data-nb-chars="4603"><span class="idea" data-nb-ref-number="62" id="idea62" data-nb-words="761" data-nb-chars="4603">Jaký osud by&nbsp;je&nbsp;čekal, bylo jasné, ale stejně tak jsem si&nbsp;nedělal iluze o&nbsp;tom, že&nbsp;po&nbsp;Židech by&nbsp;neměli přijít na&nbsp;řadu Slovani, aby Germánům uvolnili životní prostor. Proto jsem, když nikdo nereagoval na&nbsp;článek Osidlovat, začal skupovat pozemky v&nbsp;Latinské Americe sám. Představoval jsem si, že&nbsp;by&nbsp;se&nbsp;Slovani, nebo alespoň Češi a&nbsp;Moraváci, mohli zachránit v&nbsp;Argentině nebo v&nbsp;Brazílii. Nejlepší by&nbsp;byla Patagonie, protože tamní rozlohy půdy jsou nekonečné a&nbsp;podnebí je&nbsp;podobné tomu našemu. A&nbsp;ty hory, ty&nbsp;nádherné, dechberoucí ledovce, chladná, průzračná jezera plná tučných pstruhů, co&nbsp;jsou tak výteční, že&nbsp;když si&nbsp;na&nbsp;ně&nbsp;dnes vzpomenu, musím zabrousit zase zpátky. Musím se&nbsp;ponořit do&nbsp;té&nbsp;šíleně ledové vody, abych se&nbsp;vzpamatoval, abych nabral sílu. A&nbsp;pak si&nbsp;sednu někde k&nbsp;ohni a&nbsp;budu nasávat vůni pečených patagonských pstruhů a&nbsp;uzeného lososího masa. A&nbsp;taky se&nbsp;vydám do&nbsp;pampy, do&nbsp;těch nekonečných rovin pod horami, kde se&nbsp;v&nbsp;prachu a&nbsp;ostré trávě prohánějí koně a&nbsp;krávy. Přičichnu si&nbsp;ke&nbsp;koženému sedlu, omámím se&nbsp;odérem zpocených zadků a&nbsp;koňského pižma, naberu plnými hrstmi drsnou černou hřívu. Podívám se&nbsp;na&nbsp;poctivé honácké boty s&nbsp;podpatkem a&nbsp;na jejich zdobení. Zapamatuju si&nbsp;všechny sny, co&nbsp;se&nbsp;zdají chlapům, když zadusí poslední jiskřičky popela, než jdou spát, hrubou tkanou přikrývku pod hlavou. A&nbsp;druhý den ráno vstanou, vyzunknou hořké maté ze&nbsp;zinkového hrnku a&nbsp;celý den budou brouzdat pampou a&nbsp;pouští suchého pcháčí a&nbsp;prašné hnědé hlíny, chytat zdivočelé, zatoulané koně a&nbsp;dobytek. Uvážou je&nbsp;pak lasem ke&nbsp;stromu na&nbsp;tři dny, dokud nezkrotnou. Dokud jim neukážou, že&nbsp;i&nbsp;téhle divočině člověk dokáže poručit. Topoly, plátky divokých růží poletujících větrem kolem řeky Limay, samota ne­zpevněných cest. Tenhle prastarý, divoký, odlehlý svět. Svět indiánských obrazů na&nbsp;skalách, mohutných sekvojí, pum, lagun a&nbsp;vodních ptáků. Vlny na&nbsp;jezeře šumí o&nbsp;štěrkové oblázky a&nbsp;v&nbsp;jejich hladinách se&nbsp;odrážejí ledy hor. Pampa Linda, vulkány, křídla kondorů se&nbsp;koupou ve&nbsp;vzdušných proudech a&nbsp;pokroucené meandry řeky Tar jsou modřejší než oči mé&nbsp;dcery Ludmily. V&nbsp;Patagonii jsem si&nbsp;připadal svobodný. Volný a&nbsp;plný elánu. Ten ohromný prostor, horizont, za&nbsp;kterým jste mohli na&nbsp;koni cválat celé dny, a&nbsp;nikoho jste cestou nepotkali. Jasné, nikdy nekončící nebe a&nbsp;v&nbsp;noci nad hlavou Jižní kříž vypálený v&nbsp;temné černi. Úhledné farmy Velšanů, kteří tady začuli štěstí už&nbsp;v&nbsp;devatenáctém století. Pozemky byly na&nbsp;prodej za&nbsp;hubičku, mohl jsem rozjet osidlování, jen kdyby se&nbsp;pak do&nbsp;toho nevložila podezřívavá argentinská vláda. Ale ať, kdyby mé&nbsp;plány vyšly, mohla se&nbsp;mít spousta lidí dobře. Tak jako se&nbsp;tam má&nbsp;teď dobře početná německá komunita a&nbsp;potomci nácků, kteří na&nbsp;rozdíl od&nbsp;hloupoučkých českých ignorantů moc dobře věděli, kde je&nbsp;čeká ráj na&nbsp;zemi, a&nbsp;všichni se&nbsp;tam po&nbsp;válce houfně zdekovali. Teď tam mají ekologické horské hotýlky, exkluzivní restaurace, baští pstruhy, lososovou paštiku s&nbsp;brusinkami a&nbsp;chodí po&nbsp;horách. A&nbsp;ve všech těch útulných cukrárničkách a&nbsp;hotýlcích je&nbsp;na&nbsp;čestném místě fotografie strýčka Waltera, bratránka Hanse nebo dědečka Heinricha zakladatele ve&nbsp;vypucované esesácké uniformě v&nbsp;životní velikosti. Ano, Patagonie mohla patřit Čechům, Slovákům a&nbsp;Moravákům, a&nbsp;ne vykutáleným frickům, co&nbsp;za&nbsp;všechno mohli, a&nbsp;nakonec se&nbsp;jim nic nestalo. Bože, jak já&nbsp;jsem chtěl všem našim lidem pomoct! A&nbsp;bylo mi&nbsp;jedno, co&nbsp;to&nbsp;bude stát! Věděl jsem, že&nbsp;nakonec z&nbsp;toho budeme profitovat všichni, protože Patagonie v&nbsp;sobě skrývá netušené bohatství&nbsp;– surovinovou základnu, jaké není rovno. A&nbsp;Čechoslováci si&nbsp;to&nbsp;pak za&nbsp;komunistů přebrali v&nbsp;těch svých mrňavých mozečkách tak, že&nbsp;si&nbsp;mě&nbsp;pamatovali jako toho Baťu, co&nbsp;chtěl Čechy vystěhovat do&nbsp;Patagonie. Ta&nbsp;jejich skvělá propaganda předčila mé&nbsp;reklamní oddělení o&nbsp;tisíc světelných let. Prostě Baťa, ten nás chtěl vystěhovat do&nbsp;Patagonie, jak si&nbsp;to&nbsp;vůbec mohl dovolit, nácek jeden! Nebo Židák? Prašť jako uhoď, hlavně nás chtěl dostat z&nbsp;té naší zemičky milované, co&nbsp;na&nbsp;tom, že&nbsp;nám chtěl zachránit krk. Pro Čechy, co&nbsp;jsou tak rádi usalašení v&nbsp;tom svém ďolíčku a&nbsp;smrádečku, kde se&nbsp;mluví jen a&nbsp;jen česky, je&nbsp;asi představa stěhování stejně hrozná jako představa, že&nbsp;se&nbsp;budou smažit v&nbsp;pekle. A&nbsp;museli by&nbsp;se&nbsp;ještě ke&nbsp;všemu naučit španělsky, no&nbsp;to&nbsp;by&nbsp;tak hrálo, to&nbsp;by&nbsp;je&nbsp;ubylo naučit se&nbsp;nějakou světovou řeč! Jako by&nbsp;někdo z&nbsp;těch peciválů, co&nbsp;mi&nbsp;tenhle můj patagonský plán vyčítal, v&nbsp;Patagonii někdy byl! Kdyby ano, tak by&nbsp;se&nbsp;modlil, abych mu&nbsp;to&nbsp;vystěhování umožnil! Bože, Patagonie je&nbsp;přece bez debat jeden z&nbsp;nejkrásnějších koutů světa. Ruce byste mi&nbsp;líbali, kdybych vás tam všechny přestěhoval! Ále škoda mluvit! Řeči, řeči, na&nbsp;ty&nbsp;jsem nikdy nedbal. Jenže ty&nbsp;mi&nbsp;nakonec zlomily vaz.</span></p>
        <p class="chunk" data-nb-ref-number="44" data-nb-words="198" data-nb-chars="1170"><span class="idea" data-nb-ref-number="63" id="idea63" data-nb-words="198" data-nb-chars="1170">A&nbsp;pak přišla mnichovská katastrofa. Páni spojenci nás odhodili jak smrdutou kost, která se&nbsp;jim zpříčila v&nbsp;krku. A&nbsp;pan Dr. Slabingr Beneš, ten abdikoval a&nbsp;frnknul do&nbsp;Londýna. Mně začaly chodit do&nbsp;Zlína dopisy, abych se&nbsp;stal sám prezidentem, dokonce mě&nbsp;navštívil poslanec Ostrý, abych prý se&nbsp;postavil do&nbsp;čela nové politické strany. Jenže já&nbsp;už&nbsp;věděl, že&nbsp;cokoli v&nbsp;politice a&nbsp;ve jménu politiky uděláte, to&nbsp;se&nbsp;stejně obrátí proti vám. To&nbsp;jsem ještě nevěděl, že&nbsp;to&nbsp;tak nechodí jenom v&nbsp;politice. A&nbsp;jestli jsem uvažoval alespoň na&nbsp;malou chvilku, že&nbsp;bych byl prezidentem? No&nbsp;to&nbsp;bych musel být nejdřív úplný blázen! Tož teď by&nbsp;se&nbsp;jim, těm uhlazeným baronům Prášilům, moje velikášství hodilo! Ale ne, prezidentem jsem být nechtěl. Tomina, to&nbsp;by&nbsp;byl nejlepší český prezident, jenže já&nbsp;nedokázal s&nbsp;žádným politickým nabobem vyjít po&nbsp;dobrém. Dcery byly tenkrát na&nbsp;studiích v&nbsp;Londýně a&nbsp;já tam přečetl prohlášení v&nbsp;anglickém rozhlase, protože sebevědomí malého národa bylo i&nbsp;mým sebevědomím. A&nbsp;to prohlášení mi&nbsp;později věru taky moc nepomohlo. Jistěže jsem se&nbsp;ohradil a&nbsp;Angličanům řekl, co&nbsp;si&nbsp;o&nbsp;mnichovské dohodě myslím. Tož za&nbsp;rámeček si&nbsp;to&nbsp;nedali. Za&nbsp;to&nbsp;mě&nbsp;pak dali na&nbsp;černou listinu.</span></p>
        <p class="chunk" data-nb-ref-number="45" data-nb-words="513" data-nb-chars="2964"><span class="idea" data-nb-ref-number="64" id="idea64" data-nb-words="513" data-nb-chars="2964">A&nbsp;když nastala zima osmatřicátého, přituhlo tak, že&nbsp;mě&nbsp;gestapo zatklo v&nbsp;Mariánských Lázních. Nakonec mě&nbsp;po&nbsp;intervencích vlády a&nbsp;hlavně Huga Vavrečky pustili. Bylo to&nbsp;první a&nbsp;jasné varování. Smrtihlavové od&nbsp;gestapa byli taky velmi, velmi zdvořilí. A&nbsp;bylo jasné, že&nbsp;i&nbsp;kulku do&nbsp;týla by&nbsp;mi&nbsp;vpálili s&nbsp;tou největší noblesou. Nejhorší ale bylo, že&nbsp;si&nbsp;na&nbsp;mě&nbsp;políčil sám Hermann Göring. Chtěl se&nbsp;se&nbsp;mnou mermomocí potkat. Než mě&nbsp;gestapo pustilo, musel jsem slíbit, že&nbsp;se&nbsp;s&nbsp;ním sejdu. Byla to&nbsp;podmínka. Že&nbsp;jsem to&nbsp;neměl dělat? Po&nbsp;všech těch hrůzách, co&nbsp;se&nbsp;děly v&nbsp;Německu a&nbsp;všude kolem? Jen nade mnou neohrnujte nos, kdybyste v&nbsp;té době žili, sešli byste se&nbsp;i&nbsp;s&nbsp;ďáblem, a&nbsp;ještě byste mu&nbsp;políbili šos. A&nbsp;Göring ďábel byl. Oddaloval jsem to, jak jsem jen mohl, vymlouval jsem se&nbsp;na&nbsp;všelijaké služební cesty a&nbsp;povinnosti, ale na&nbsp;jaře devětatřicátého jsem se&nbsp;s&nbsp;ním nakonec sešel. V&nbsp;Mariánských Lázních totiž zatkli dva naše prokuristy, kteří spravovali obchody v&nbsp;Sudetech. Byli to&nbsp;Němci, ale slušní chlapi a&nbsp;pracovali pro nás. A&nbsp;najednou seděli v&nbsp;gestapácké cele. Nikdo nevěděl proč. Nikdo nám nic nechtěl říct a&nbsp;nikdo neodpovídal na&nbsp;naše urgence. Nemohl jsem to&nbsp;nechat jen tak! Letěl jsem do&nbsp;Berlína. Lockheedem ze&nbsp;Zlína. Chtěl jsem udělat dojem. Dojem někoho, kdo se&nbsp;jich nebojí a&nbsp;má velké létadlo. Myslel jsem, že&nbsp;se&nbsp;se&nbsp;mnou Hermann Göring setká v&nbsp;Berlíně. Jenže když jsme přistáli, čekalo na&nbsp;nás na&nbsp;Tempelhofu nablýskané černé auto s&nbsp;několika gestapáky a&nbsp;ti mě&nbsp;nejdřív odvezli do&nbsp;honosného Göringova sídla Caringhallu. Neřekli, kam jedeme, a&nbsp;já si&nbsp;celou cestu důrazně nakazoval: „Hlavně nebýt připosratý.“ Projížděli jsme lesíky a&nbsp;z&nbsp;křoví vystrkovaly hlavy polekané srnky, borovice se&nbsp;zlehka vlnily ve&nbsp;větru a&nbsp;bylo to&nbsp;jak z&nbsp;kýčovitého germánského obrázku. A&nbsp;ta Göringova barabizna vypadala jak nějaké venkovské stavení zkřížené se&nbsp;zámkem a&nbsp;to všechno téměř obalené vlajkami s&nbsp;hákenkrajzem. Monstrózní pompa, složitá a&nbsp;dekorativní jako jeho paroží a&nbsp;umělecká díla na&nbsp;stěnách. A&nbsp;všude oficíři. Hemžilo se&nbsp;jich tam jak černých a&nbsp;hnědých mravenců. Brněla mě&nbsp;z&nbsp;toho hlava a&nbsp;snažil jsem se&nbsp;uklidnit. Jenže uklidňování nebyla zrovna moje parketa. Taky mi&nbsp;už&nbsp;v&nbsp;tom autě začalo být špatně od&nbsp;žaludku, ale umínil jsem si, že&nbsp;to&nbsp;nechám odeznít, že&nbsp;si&nbsp;toho nebudu všímat a&nbsp;hotovo. Moc se&nbsp;to&nbsp;nezlepšilo. Nejdřív mě&nbsp;nechali čekat v&nbsp;místnosti vystlané koberci z&nbsp;umělého vlákna, v&nbsp;rohu stála vyřezávaná kolébka Göringovy dcery Eddy. Pak mě&nbsp;uvedli k&nbsp;němu do&nbsp;pracovny. Ale ještě předtím mě&nbsp;zase nechali čekat v&nbsp;malém předpokoji. Žaludek jsem měl pořád podrážděný, stažený a&nbsp;srdce mi&nbsp;bušilo dost nepravidelně. Potil jsem se. A&nbsp;pak to&nbsp;najednou přešlo. Vzpomněl jsem si&nbsp;na&nbsp;ty&nbsp;dva prokuristy a&nbsp;na to, jak je&nbsp;teď asi tak jim. Určitě hůř než mně. Možná je&nbsp;právě mlátí nebo jim namáčejí hlavu do&nbsp;vany a&nbsp;snaží se&nbsp;je&nbsp;utopit, nebo je&nbsp;věší za&nbsp;ruce a&nbsp;za nohy. Musím se&nbsp;soustředit. Musím se&nbsp;vzpamatovat a&nbsp;hlavně nesmím říct nic, co&nbsp;by&nbsp;jim ještě přitížilo. Pak se&nbsp;zprudka otevřely dveře a&nbsp;v&nbsp;nich stál Göring.</span></p>
        <p class="chunk" data-nb-ref-number="46" data-nb-words="559" data-nb-chars="3238"><span class="idea" data-nb-ref-number="65" id="idea65" data-nb-words="559" data-nb-chars="3238">Měl dokonalé chování, vypasenou tvář, vysunutou bradu ješity a&nbsp;tvrdý, mstivý pohled. Připomínal mi&nbsp;tlustého, dobře vycvičeného bojového psa. Trochu jsem se&nbsp;uklidňoval tím, že&nbsp;je&nbsp;to&nbsp;přece letec. Létadla! Budu mluvit o&nbsp;létadlech, umiňoval jsem si. Jenže on&nbsp;sice velel Luftwaffe, ale taky založil gestapo. A&nbsp;nechtěl se&nbsp;se&nbsp;mnou bavit o&nbsp;létadlech, ale o&nbsp;tom, jak by&nbsp;se&nbsp;mohl doplňovat český a&nbsp;německý průmysl. Měl na&nbsp;starosti i&nbsp;německé hospodářské otázky a&nbsp;já se&nbsp;ho&nbsp;snažil přesvědčit, aby nezavřeli všech našich pět set prodejen, které jsme měli v&nbsp;Sudetech. Jen se&nbsp;mi&nbsp;vysmál a&nbsp;řekl, že&nbsp;chtěl poznat nejbohatšího českého Žida, když jsem taky novinář, co&nbsp;rád píše provokativní články. To&nbsp;mě&nbsp;rozčílilo, Göring, Negöring, a&nbsp;tak když se&nbsp;zeptal, co&nbsp;si&nbsp;myslím o&nbsp;konkrétní ekonomické spolupráci mezi Německem a&nbsp;Československem, řekl jsem mu, že&nbsp;by&nbsp;to&nbsp;bylo stejné jako manželství mezi dvěma muži&nbsp;– nikdy by&nbsp;nezplodilo dítě. Vždyť je&nbsp;to&nbsp;jasné! Jak bychom se&nbsp;asi tak mohli doplňovat, když si&nbsp;hlavně konkurujeme! Nakupujeme a&nbsp;prodáváme na&nbsp;stejných trzích. A&nbsp;v&nbsp;duchu jsem si&nbsp;už&nbsp;nadával, co&nbsp;to&nbsp;ťápu, a&nbsp;představoval si, jak mě&nbsp;odvádějí do&nbsp;cely. Nakonec jsem se&nbsp;ale přeci jen dokázal zeptat, proč drží naše dva prokuristy, kteří nic neudělali, a&nbsp;jestli by&nbsp;je&nbsp;mohl pustit. Nechodil jsem kolem horké kaše, protože to&nbsp;stejně neumím. Prostě jsem se&nbsp;přímo zeptal. Přimhouřil oči a&nbsp;nabídl mi&nbsp;cigaretu. Odmítl jsem, protože nekouřím. A&nbsp;hned jsem toho litoval, protože to&nbsp;bylo další odmítavé gesto. Takhle tedy ty&nbsp;dva chudáky rozhodně nezachráním. Já&nbsp;blbec! Kéž by&nbsp;tady byl se&nbsp;mnou Vavrečka, který by&nbsp;dokázal diplomaticky brebentit a&nbsp;roztomile kroužit kolem tématu, a&nbsp;až by&nbsp;navodil přátelskou atmosféru a&nbsp;samozřejmě si&nbsp;s&nbsp;tím tlustým buldokem zapálil, tak by&nbsp;se&nbsp;pak opatrně zeptal na&nbsp;možnosti propuštění našich spolupracovníků. To&nbsp;už&nbsp;by&nbsp;ale s&nbsp;maršálem Göringem probral drdol jeho ženy, zdraví dcerky a&nbsp;jeho nejnovější přírůstky do&nbsp;sbírky uměleckých obrazů. Pak by&nbsp;s&nbsp;ním diskutoval o&nbsp;lidovém malířství na&nbsp;východní Moravě a&nbsp;nabídl by&nbsp;mu&nbsp;výhodnou koupi nějakého skvostu ze&nbsp;své sbírky. Dal by&nbsp;si&nbsp;s&nbsp;ním malou baňku šnapsu, pochválil by&nbsp;mu&nbsp;tu&nbsp;jeho úděsnou ratejnu a&nbsp;zeptal by&nbsp;se, kdo mu&nbsp;tu&nbsp;nádheru projektoval. A&nbsp;když by&nbsp;mu&nbsp;to&nbsp;Göring prozradil, vyžebral by&nbsp;na&nbsp;něm vizitku dotyčného stavitele strašidelných zámků. Jenže mě&nbsp;nenapadlo už&nbsp;vůbec nic, co&nbsp;bych mohl říct. Došla mi&nbsp;řeč. Prohlížel si&nbsp;mě, jako by&nbsp;se&nbsp;rozmýšlel, jestli mi&nbsp;má&nbsp;nebo nemá skočit po&nbsp;krku. Pak odklepl popel z&nbsp;cigarety do&nbsp;zlatého popelníku a&nbsp;řekl mi, že&nbsp;uvidí, co&nbsp;se&nbsp;s&nbsp;těmi německými prokuristy, co&nbsp;pracují pro českého Žida Baťu, dá&nbsp;udělat. Zachechtal se. Všechny faldy v&nbsp;nabubřelé, divadelně zdobné uniformě se&nbsp;na&nbsp;něm rozklepaly. Já&nbsp;se&nbsp;nezmohl na&nbsp;nic. Měl jsem sucho v&nbsp;krku. Jenom jsem ho&nbsp;pozoroval jakoby zdálky, břicho mě&nbsp;bolelo a&nbsp;měl jsem pocit, že&nbsp;mu&nbsp;každou chvíli strachy pozvracím ten jeho moderní tepich. Pak se&nbsp;otočil, jako by&nbsp;mě&nbsp;už&nbsp;měl dost, a&nbsp;audience byla u&nbsp;konce. Jeho sekretář mě&nbsp;pak odvedl zpátky do&nbsp;auta, a&nbsp;to mě&nbsp;odvezlo do&nbsp;Berlína. Celou cestu jsem v&nbsp;duchu psal báseň. Dokončil jsem ji&nbsp;pak až&nbsp;mnohem, mnohem později, ale tehdy, když ve&nbsp;mně kynul vztek jak Majino těsto na&nbsp;chleba, jsem ji&nbsp;začal. Pořád mi&nbsp;totiž někdo říkal, co&nbsp;jsem. Každý to&nbsp;věděl líp jak já. Tak jsem ji&nbsp;taky tak pojmenoval.</span></p>
        <p class="chunk" data-nb-ref-number="47" data-nb-words="2" data-nb-chars="8"><span class="idea" data-nb-ref-number="66" id="idea66" data-nb-words="2" data-nb-chars="8">CO&nbsp;JSEM?</span></p>
        <p class="chunk" data-nb-ref-number="48" data-nb-words="14" data-nb-chars="86"><span class="idea" data-nb-ref-number="67" id="idea67" data-nb-words="5" data-nb-chars="25">Nejsem Žid a&nbsp;nejsem nazi,<br></span>
          <span class="idea" data-nb-ref-number="68" id="idea68" data-nb-words="2" data-nb-chars="18">nejsem uprchlíkem.<br></span>
          <span class="idea" data-nb-ref-number="69" id="idea69" data-nb-words="4" data-nb-chars="24">Nemám žádné vlohy lhací,<br></span>
          <span class="idea" data-nb-ref-number="70" id="idea70" data-nb-words="3" data-nb-chars="19">jsem jen obuvníkem.</span>
        </p>
        <p class="chunk" data-nb-ref-number="49" data-nb-words="16" data-nb-chars="87"><span class="idea" data-nb-ref-number="71" id="idea71" data-nb-words="4" data-nb-chars="24">Nejsem agent třetí říše,<br></span>
          <span class="idea" data-nb-ref-number="72" id="idea72" data-nb-words="3" data-nb-chars="21">nejsem jejich sluhou.<br></span>
          <span class="idea" data-nb-ref-number="73" id="idea73" data-nb-words="5" data-nb-chars="22">Venku lépe se&nbsp;mi&nbsp;dýše.<br></span>
          <span class="idea" data-nb-ref-number="74" id="idea74" data-nb-words="4" data-nb-chars="20">Já&nbsp;mám práci druhou.</span>
        </p>
        <p class="chunk" data-nb-ref-number="50" data-nb-words="18" data-nb-chars="88"><span class="idea" data-nb-ref-number="75" id="idea75" data-nb-words="7" data-nb-chars="30">Jsem jen Čech a&nbsp;švec jsem taky<br></span>
          <span class="idea" data-nb-ref-number="76" id="idea76" data-nb-words="3" data-nb-chars="17">několik set roků.<br></span>
          <span class="idea" data-nb-ref-number="77" id="idea77" data-nb-words="5" data-nb-chars="23">Rod můj ne&nbsp;jen ledajaký<br></span>
          <span class="idea" data-nb-ref-number="78" id="idea78" data-nb-words="3" data-nb-chars="18">mnoho přežil soků.</span>
        </p>
        <p class="chunk" data-nb-ref-number="51" data-nb-words="20" data-nb-chars="95"><span class="idea" data-nb-ref-number="79" id="idea79" data-nb-words="7" data-nb-chars="29">Co&nbsp;je&nbsp;pro nás rok, tři, sedm?<br></span>
          <span class="idea" data-nb-ref-number="80" id="idea80" data-nb-words="4" data-nb-chars="19">Nebo třeba dvě stě?<br></span>
          <span class="idea" data-nb-ref-number="81" id="idea81" data-nb-words="5" data-nb-chars="26">Tisíc let jsem čelil jedům<br></span>
          <span class="idea" data-nb-ref-number="82" id="idea82" data-nb-words="4" data-nb-chars="21">jsa Germánům v&nbsp;cestě.</span>
        </p>
        <p class="chunk" data-nb-ref-number="52" data-nb-words="13" data-nb-chars="85"><span class="idea" data-nb-ref-number="83" id="idea83" data-nb-words="4" data-nb-chars="26">Nejsem špatným Čechem ani,<br></span>
          <span class="idea" data-nb-ref-number="84" id="idea84" data-nb-words="2" data-nb-chars="19">nejsem zbohatlíkem,<br></span>
          <span class="idea" data-nb-ref-number="85" id="idea85" data-nb-words="5" data-nb-chars="23">a&nbsp;chci světa do&nbsp;skonání<br></span>
          <span class="idea" data-nb-ref-number="86" id="idea86" data-nb-words="2" data-nb-chars="17">zůstat obuvníkem.</span>
        </p>
        <p class="chunk" data-nb-ref-number="53" data-nb-words="19" data-nb-chars="93"><span class="idea" data-nb-ref-number="87" id="idea87" data-nb-words="5" data-nb-chars="22">Nejsem Žid a&nbsp;ani nazi,<br></span>
          <span class="idea" data-nb-ref-number="88" id="idea88" data-nb-words="3" data-nb-chars="18">ni&nbsp;refugee nejsem.<br></span>
          <span class="idea" data-nb-ref-number="89" id="idea89" data-nb-words="7" data-nb-chars="34">Jsem jen Čech.&nbsp;– Ti&nbsp;nejsou zrádci.<br></span>
          <span class="idea" data-nb-ref-number="90" id="idea90" data-nb-words="4" data-nb-chars="19">– A&nbsp;zůstanu ŠEVCEM.</span>
        </p>
        <p class="chunk" data-nb-ref-number="54" data-nb-words="246" data-nb-chars="1504"><span class="idea" data-nb-ref-number="91" id="idea91" data-nb-words="246" data-nb-chars="1504">Zůstat ševcem. Nebýt uprchlíkem, zůstat obuvníkem. Vydržať! To&nbsp;jsem si&nbsp;umiňoval, zatímco ve&nbsp;Zlíně se&nbsp;střídaly různé návštěvy. Přijeli i&nbsp;ti dva nešťastní prokuristi, které gestapo po&nbsp;mojí návštěvě Caringhallu propustilo, a&nbsp;v&nbsp;nemocnici ve&nbsp;Zlíně je&nbsp;pak dávali dohromady. Přijel Džavaharlá Nehrú, polský prezident Moszcicki, chilský velvyslanec a&nbsp;já sám jsem jezdil do&nbsp;Prahy, abych věděl, co&nbsp;se&nbsp;přesně děje. Jednal jsem, s&nbsp;kým jsem mohl, s&nbsp;Rudolfem Beranem, generály Syrovým a&nbsp;Eliášem, pak jsem se&nbsp;dokonce v&nbsp;polovině února odvážil do&nbsp;Berlína, abych se&nbsp;tam na&nbsp;jejich ministerstvu hospodářství doprošoval řešení situace našich prodejen v&nbsp;odstoupených Sudetech. Když v&nbsp;noci ze&nbsp;14. na&nbsp;15. března německá armáda obsadila zbytek Československa, byl jsem zrovna v&nbsp;polském Chelmku. Spadla klec. Mařenka, dcera Edita a&nbsp;Jeník byli ve&nbsp;Zlíně. Pokoušeli se&nbsp;za&nbsp;mnou odjet do&nbsp;Polska, ale zastavili je&nbsp;esesáci. Chtěli, abych se&nbsp;vrátil do&nbsp;Zlína. Vzal jsem to&nbsp;nejdřív oklikou přes Rumunsko, Jugoslávii, Francii, Belgii, Holandsko a&nbsp;nakonec Anglii, kde jsem vyzvedl dcery, a&nbsp;pak jsem se&nbsp;do&nbsp;Zlína vrátil. Co&nbsp;se&nbsp;dalo dělat? Během jara se&nbsp;ale rozhodlo, že&nbsp;s&nbsp;konečnou platností zvednu kotvy. Obstaral jsem všem švýcarská víza a&nbsp;pak jsem odjel na&nbsp;oko na&nbsp;obchodní cestu do&nbsp;Francie. Mařenka poslala Editu vlakem do&nbsp;Maďarska a&nbsp;sama s&nbsp;Jeníkem jela za&nbsp;mnou do&nbsp;Francie. Bylo to&nbsp;složité, ale chtěli jsme se&nbsp;rozdělit, aby se&nbsp;útěk povedl alespoň někomu z&nbsp;nás. Pak jsme z&nbsp;Francie odjeli do&nbsp;Ameriky, oficiálně na&nbsp;světovou výstavu do&nbsp;New Yorku.</span></p>
        <p class="chunk" data-nb-ref-number="55" data-nb-words="263" data-nb-chars="1567"><span class="idea" data-nb-ref-number="92" id="idea92" data-nb-words="263" data-nb-chars="1567">Socha Svobody nám vlídně kynula a&nbsp;já jsem měl pocit, že&nbsp;se&nbsp;můžu pořádně nadechnout a&nbsp;uvolnit. Jenže taky jsem se&nbsp;poprvé začal cítit jako exulant. Vyhnanec. Útěkář. Myslel jsem na&nbsp;Jindru Waldese, který zůstal doma. Myslel jsem na&nbsp;jeho pozdější utrpení a&nbsp;mučednictví. On&nbsp;exulant a&nbsp;krysa, co&nbsp;opouští loď, svou zemi a&nbsp;fabriku, být nechtěl. Nechtěl se&nbsp;vysmekávat z&nbsp;oprátek a&nbsp;pastí. Ale stejně jako já&nbsp;tisíckrát, donekonečna přemítal, co&nbsp;je&nbsp;lepší. A&nbsp;já pak toho přemítání nechal. Uvědomil jsem si, že&nbsp;to&nbsp;k&nbsp;ničemu nevede, že&nbsp;to&nbsp;není nikomu k&nbsp;ničemu dobré a&nbsp;že mě&nbsp;to&nbsp;jen odvádí od&nbsp;práce. A&nbsp;té bylo až&nbsp;nad hlavu! Začali jsme budovat fabriku v&nbsp;Belcampu a&nbsp;rozvíjet brazilské plány, aby odtamtud mohly putovat kvalitní kůže na&nbsp;naše tentokrát americké boty. Ale nacisti doma chtěli zlínskou fabriku. Nařídili, že&nbsp;v&nbsp;protektorátu musí zůstat vlastníci většiny akcií, jinak bude továrna vyvlastněna a&nbsp;šlus. Tak jsme s&nbsp;řediteli dali hlavy dohromady a&nbsp;akcie rozdělili. A&nbsp;přemluvili jsme i&nbsp;tu náfuku Máňu Baťovou&nbsp;– vdovu po&nbsp;Tominovi, aby zůstala ve&nbsp;Zlíně a&nbsp;taky vlastnila část akcií. Přemohl jsem se&nbsp;a&nbsp;pěkně ji&nbsp;poprosil a&nbsp;samozřejmě slíbil tučné odškodné&nbsp;– pět milionů korun. Celý balík akcií se&nbsp;pak rozdělil mezi ni&nbsp;a&nbsp;členy správní rady&nbsp;– Hynka Baťu, Dominika Čiperu, Huga Vavrečku, Josefa Hlavničku a&nbsp;Františka Malotu. Mně zůstalo čtyřicet procent, takže jsem už&nbsp;nebyl majoritní vlastník, a&nbsp;podmínka fricků byla splněna. Všichni se&nbsp;zavázali, že&nbsp;mi&nbsp;po&nbsp;válce akcie vrátí. Ani na&nbsp;okamžik jsme nepochybovali, že&nbsp;válka dopadne nakonec porážkou Německa. Nedovolili jsme si&nbsp;o&nbsp;tom pochybovat.</span></p>
        <p class="chunk" data-nb-ref-number="56" data-nb-words="286" data-nb-chars="1776"><span class="idea" data-nb-ref-number="93" id="idea93" data-nb-words="286" data-nb-chars="1776">V&nbsp;Kanadě jsem pak pověřil mladého Tomíka Baťu, mého synovce, aby tam vybudoval továrnu. Já&nbsp;sám jsem se&nbsp;chtěl soustředit na&nbsp;americký Belcamp. Pokud jsem chtěl obouvat celý svět, musel jsem nejdřív obout Ameriku. Bez amerického skalpu by&nbsp;byla naše expanze opravdu jenom přehnaným velikášstvím. Pustili jsme se&nbsp;do&nbsp;toho, vyhrnuli jsme si&nbsp;všichni rukávy a&nbsp;pracovali jak stateční Ferdové Mravencové, abychom to&nbsp;těm americkým kapitánům průmyslu, všem těm líným boys ukázali! Jenže oni to&nbsp;ukázali nám. Ukázali, jak se&nbsp;hraje nečestně, s&nbsp;cinknutými, jak jinak než politickými kartami. A&nbsp;vytáhli na&nbsp;nás kdeco. Americkým úřadům se&nbsp;nelíbilo, že&nbsp;jsme chtěli v&nbsp;naší fabrice stejně jako ve&nbsp;Zlíně vychovávat dělníky v&nbsp;našich vlastních školách. Odbory se&nbsp;čertily a&nbsp;vytahovaly na&nbsp;nás vymyšlené sliby, že&nbsp;budeme dávat práci hlavně americkým dělníkům. Jenže já&nbsp;chtěl dostat z&nbsp;republiky co&nbsp;nejvíc našich kvalitních lidí a&nbsp;zachránit je&nbsp;před válkou. Boys ale tvrdili, že&nbsp;mladé lidi vykořisťujeme a&nbsp;že berou práci americkým občanům. Byla to&nbsp;noční můra. Létal jsem jak špinavé prádlo mezi New Yorkem a&nbsp;Washingtonem, papíroval, vysvětloval, přemlouval, protestoval. Jenže protestovali taky američtí ševcovští fabrikanti, kteří moc dobře viděli, jak jsou naše boty kvalitou srovnatelné s&nbsp;těmi jejich, jenže mnohem levnější. A&nbsp;to se&nbsp;jim nelíbilo. Tož komu by&nbsp;se&nbsp;to&nbsp;líbilo, že. A&nbsp;tak si&nbsp;vzali na&nbsp;pomoc pisálky z&nbsp;novin a&nbsp;vymysleli si, že&nbsp;jsme z&nbsp;Československa, kde jsou teď nacisti, a&nbsp;tudíž i&nbsp;my jsme „německá pátá kolona v&nbsp;Americe“ a&nbsp;chceme zničit jejich skvělý ševcovský průmysl, který už&nbsp;byl teď vedle našeho systému sto let za&nbsp;opicema. Tož nakonec trochu pomohlo, že&nbsp;jsem ředitelem udělal krajana Johna Hozu, který měl americké občanství, tak nemohli kafrat, že&nbsp;je&nbsp;to&nbsp;česká továrna. Na&nbsp;chvilku byl klid.</span></p>
        <p class="chunk" data-nb-ref-number="57" data-nb-words="285" data-nb-chars="1626"><span class="idea" data-nb-ref-number="94" id="idea94" data-nb-words="285" data-nb-chars="1626">A&nbsp;já se&nbsp;vypravil do&nbsp;Brazílie. Už&nbsp;když jsem tam byl poprvé v&nbsp;dvacátém pátém, byla země rozbitá revolucemi, politici se&nbsp;střídali jak svatí na&nbsp;orloji, utíkali do&nbsp;exilu, nebo se&nbsp;z&nbsp;něj zase nahonem vraceli. Chaos. Zmatek nad zmatek. Přesto jsem už&nbsp;tehdy viděl, jak je&nbsp;ta&nbsp;země neuvěřitelná! Jako sen. Bylo v&nbsp;ní všechno, na&nbsp;co&nbsp;si&nbsp;jen člověk vzpomněl. Moře. Hory. Nerosty. Kaučuk. Pralesy. Kvalitní hlína. Potrava všude, kam člověk jenom strčil do&nbsp;země kus klacku a&nbsp;chvilku počkal, až&nbsp;bude strom dvakrát nebo víckrát do&nbsp;roka plodit. A&nbsp;pak ve&nbsp;čtyřicátém jsem užasl, co&nbsp;se&nbsp;s&nbsp;tou zemí stalo. V&nbsp;Riu a&nbsp;v&nbsp;Sao Paulu se&nbsp;místo sotva omítnutých chaloupek pyšně draly k&nbsp;nebi mrakodrapy, všude se&nbsp;stavělo, budovalo, plánovalo. S&nbsp;prezidentem Getúliem Vargasem totiž přišel úplně jiný režim. No&nbsp;dobře, režim možná příliš tvrdé ruky, ale já&nbsp;jsem na&nbsp;vlastní oči viděl, co&nbsp;to&nbsp;s&nbsp;tou dřív bláznivě nevýkonnou a&nbsp;zmatenou zemí udělalo! Díky Getúliovi Vargasovi totiž vyletěla nahoru důvěra kapitálu a&nbsp;i ti&nbsp;uprchlí bohatí Brazilci se&nbsp;vraceli z&nbsp;Evropy a&nbsp;Severní Ameriky, aby doma stavěli a&nbsp;kopírovali to, co&nbsp;viděli v&nbsp;cizině. Viděl jsem na&nbsp;vlastní oči, jak se&nbsp;tady kapitál cítí bezpečný. A&nbsp;on je&nbsp;ten kapitál nějaká citlivka! Zůstává, jenom když má&nbsp;pocit jistoty. A&nbsp;třese se, jakmile začuje ve&nbsp;svém přecitlivělém nosánku jakýkoli závan nesvobody. To&nbsp;se&nbsp;vám pak dá&nbsp;na&nbsp;útěk hlava nehlava, prchá zbaběle a&nbsp;zmateně pryč! A&nbsp;Vargasova vláda tuhle důvěru získala, co&nbsp;na&nbsp;tom, že&nbsp;teď se&nbsp;o&nbsp;ni otírají, že&nbsp;to&nbsp;byla diktatura. Získala si&nbsp;i&nbsp;mou obchodnickou důvěru. A&nbsp;já jsem se&nbsp;rozhodl, že&nbsp;si&nbsp;na&nbsp;Brazílii vsadím. A&nbsp;tehdy mě&nbsp;ani nenapadlo, že&nbsp;mi&nbsp;nakonec nic jiného nezbude.</span></p>
        <p class="chunk" data-nb-ref-number="58" data-nb-words="399" data-nb-chars="2328"><span class="idea" data-nb-ref-number="95" id="idea95" data-nb-words="399" data-nb-chars="2328">Nejdřív jsem chtěl nakoupit pozemky nedaleko Sao Paula na&nbsp;stavbu nové továrny, ale hlavně jsem si&nbsp;osobně projezdil, prochodil a&nbsp;obhlédnul pozemky bratří Slomanů. Byli to&nbsp;Němci, ale v&nbsp;té době mi&nbsp;vůbec nedošlo, že&nbsp;by&nbsp;to&nbsp;mohl být problém. Vždyť to&nbsp;byli brazilští Němci, exulanti! Ale když chceš psa bít, hůl se&nbsp;vždycky najde, a&nbsp;bratři Slomanové, to&nbsp;byla panečku skvělá hůl na&nbsp;Baťu. Hodila se&nbsp;báječně jak Spojencům, kteří mě&nbsp;pak i&nbsp;kvůli tomuhle drželi na&nbsp;černé listině, a&nbsp;hodila se&nbsp;i&nbsp;komunistům. Tehdy jsem prostě obchodoval s&nbsp;bratry Slomany, kteří se&nbsp;chtěli vrátit do&nbsp;Německa a&nbsp;potřebovali peníze. Koupil jsem od&nbsp;nich jejich přepravní firmu Viação São Paulo a&nbsp;obchodní společnost Alto Paraná. Jenže jsem, já&nbsp;blbec blbá, předal plnou moc Jiřímu Udržalovi. Jak jsem ale mohl vědět, že&nbsp;je&nbsp;to&nbsp;kryptokomunista, že&nbsp;mě&nbsp;podrazí a&nbsp;všechno pak po&nbsp;převratu doma použije proti mně. Hřál jsem si&nbsp;hada na&nbsp;prsou a&nbsp;ještě jsem si&nbsp;liboval, jak je&nbsp;ten had schopný! Spěchal jsem ale zpátky do&nbsp;Ameriky kvůli zprávám, že&nbsp;mě&nbsp;tamní boys chtějí dát na&nbsp;černou listinu, abych se&nbsp;jim nepletl do&nbsp;jejich americké ševcoviny. Jenže to&nbsp;už&nbsp;mi&nbsp;taky Angličani spočítali ten můj projev po&nbsp;Mnichovu a&nbsp;prohlásili, že&nbsp;když moje fabrika leží na&nbsp;okupovaném území ve&nbsp;Zlíně, že&nbsp;patřím na&nbsp;černou listinu. Moje boty byly pro Anglosasy a&nbsp;ten jejich Albion asi nějaké vrcholné vojenské nebezpečí. Byl jsem vzteky bez sebe. Nezbývalo mi&nbsp;než poprosit veleváženého pana doktora třasořitku Beneše, jeho uprchlou excelenci, co&nbsp;nás všechny nechala v&nbsp;loji, o&nbsp;pomoc. Nic jiného mi&nbsp;nezbývalo. Seděl v&nbsp;Londýně a&nbsp;měl k&nbsp;mocipánům blíž než já. Já&nbsp;prostě musel zachránit továrnu a&nbsp;práci pro lidi, kteří se&nbsp;díky mně dostali ven a&nbsp;mysleli si, že&nbsp;jsou se&nbsp;mnou před válkou v&nbsp;bezpečí. Měl jsem zodpovědnost. A&nbsp;ještě ke&nbsp;všemu nás ve&nbsp;čtyřicátém roce dali i&nbsp;na americkou černou listinu. Boys se&nbsp;inspirovali v&nbsp;Anglii. Pravili, že&nbsp;je&nbsp;to&nbsp;proto, že&nbsp;jsme už&nbsp;na&nbsp;té&nbsp;britské, a&nbsp;baťovákům neprodloužili víza. Mně je&nbsp;ale prodloužit chtěli! To&nbsp;bych se&nbsp;na&nbsp;to&nbsp;podíval, samozřejmě že&nbsp;jsem odmítl, pokud je&nbsp;neprodlouží všem. Takže jsem se&nbsp;na&nbsp;začátku ledna jednačtyřicátého sbalil a&nbsp;sedl na&nbsp;loď. A&nbsp;jako bezvízoví, bezprizorní poutníci tímhle všivým světem jsme dali zemi svobody pro některé vale. Cesta to&nbsp;byla ale dlouhá, chtěl jsem totiž osobně zkontrolovat všechny naše závody a&nbsp;prodejny v&nbsp;Jižní a&nbsp;Střední Americe.</span></p>
        <p class="chunk" data-nb-ref-number="59" data-nb-words="213" data-nb-chars="1199"><span class="idea" data-nb-ref-number="96" id="idea96" data-nb-words="213" data-nb-chars="1199">Vracel jsem se&nbsp;do&nbsp;světa, který mi&nbsp;připadal důvěrně známý. Viděl jsem ho&nbsp;předtím jen párkrát, ale teď to&nbsp;bylo místo, kde jsem vítán, kde má&nbsp;konečně někdo důvěru v&nbsp;to, co&nbsp;dělám. Mohl jsem najednou všem vykládat své plány, být nadšené jak malé chlapčisko s&nbsp;rozzářenýma očima, a&nbsp;nikdo se&nbsp;nepoškleboval. Tak jsem vykládal, plánoval, máchal rukama, zařizoval, rozčiloval se, pachtil, pracoval od&nbsp;nevidím do&nbsp;nevidím. Jenže pak přišla další pořádná ťafka. Náckové ve&nbsp;Zlíně tlačili na&nbsp;vedení, aby mi&nbsp;do&nbsp;Brazílie posílali čím dál míň strojů a&nbsp;peněz. Utahovali kohouty a&nbsp;černá listina mi&nbsp;bránila ve&nbsp;všem ostatním. Jako by&nbsp;mě&nbsp;nějaké neviditelné vojsko obklíčilo a&nbsp;dostalo mě&nbsp;do&nbsp;kleští. Byl jsem uprostřed vozové hradby, z&nbsp;ní trčela kopí a&nbsp;každý toužil pořádně zarýt ostrý hrot do&nbsp;masa. A&nbsp;v&nbsp;roce 1941 už&nbsp;ze&nbsp;Zlína nepřišla ani koruna. Ale stejně jsem se&nbsp;nevzdal! Ne&nbsp;a&nbsp;ne! A&nbsp;just ne! Ještě jsem měl v&nbsp;Brazílii už&nbsp;skoro postavený Lugar de&nbsp;tchecos. Místo Čechů, jak tomu místní říkali, a&nbsp;pak tomu začali říkat Batatuba. Otcovobaťovo. Soustředil jsem se&nbsp;na&nbsp;to, co&nbsp;jsem měl. Na&nbsp;to, na&nbsp;co&nbsp;jsem mohl dosáhnout. Na&nbsp;to, co&nbsp;je. Na&nbsp;to, co&nbsp;zbylo. A&nbsp;nějak to&nbsp;šlo. Vždycky to&nbsp;nějak jde, když duše není malá, viďte, pane Pessoo.</span></p>
        <p class="chunk" data-nb-ref-number="60" data-nb-words="572" data-nb-chars="3292"><span class="idea" data-nb-ref-number="97" id="idea97" data-nb-words="572" data-nb-chars="3292">Tak jsme postavili první baťovácké město v&nbsp;Brazílii a&nbsp;usadili se&nbsp;na&nbsp;Místě Čechů. A&nbsp;taky jsem se&nbsp;rozhodl, že&nbsp;budu kolonizovat. Stanu se&nbsp;tím, kdo konečně osídlí oblasti, kde se&nbsp;podle Brazilců nedalo žít, protože to&nbsp;byla místa, kde Jidáš ztratil trenky, jak tady říkají, neboli konce a&nbsp;řitě světa. Nikdo tam nechtěl, to&nbsp;jsem chápal, ale když bych tam postavil fabriky, pily a&nbsp;další vymoženosti, lidi by&nbsp;se&nbsp;přesvědčit dali lehce. A&nbsp;taky že&nbsp;to&nbsp;tak dopadlo! A&nbsp;když už&nbsp;mluvíme o&nbsp;mých nových městech, musím vám povykládat taky o&nbsp;Mariápolis. Mám trochu výčitky, protože jsem ještě moc nemluvil o&nbsp;paní Baťové, o&nbsp;mé Maje, Mařence drahé. Pojmenoval jsem po&nbsp;ní&nbsp;město, protože to&nbsp;byla moje žena, ale taky moja děvčica, moja láska, dušenka nejhodnější. Tož ona si&nbsp;mě&nbsp;moc vzít nechtěla. Říkala, že&nbsp;su&nbsp;moc škaredé a&nbsp;moc hubené, ještě ve&nbsp;Zlíně to&nbsp;říkala. Byla to&nbsp;krásná dcera pana doktora Gerbeca s&nbsp;očima modřejšíma než všechny valčíky na&nbsp;modrém Dunaji. Já&nbsp;ju&nbsp;znal ze&nbsp;všech oslav a&nbsp;nejrůznějších večeří a&nbsp;obědů u&nbsp;Tominy, kam Gerbecovi často chodili. Zdávalo se&nbsp;mi&nbsp;o&nbsp;těch jejích černých, hustých vlasech a&nbsp;strašně rád jsem si&nbsp;tajně čichal k&nbsp;jejím rukavičkám odloženým v&nbsp;předsíni. Voněly po&nbsp;Chanelu No. 5. A&nbsp;poslouchal jsem očarovaný, jak hraje pro společnost, která se&nbsp;u&nbsp;Tominy scházela, na&nbsp;klavír. Hrála, lehce se&nbsp;skláněla nad klávesy a&nbsp;černé vlasy si&nbsp;svazovala modrou úzkou stužkou. Všechno na&nbsp;ní&nbsp;ladilo. Modré oči a&nbsp;stužka, černé křídlo a&nbsp;havraní lokny. Hrála stejně dobře jako později Lída, ale nikdy nemusela tak cvičit a&nbsp;dřít jako ona. Až&nbsp;teď mě&nbsp;napadá, že&nbsp;kdyby si&nbsp;mě&nbsp;nevzala, možná mohla hrát jako koncertní umělkyně ve&nbsp;velkých sálech. Ale o&nbsp;tom tehdy nepřemýšlel nikdo, ani Mařenka ne. Takové nápady, to&nbsp;bylo pro ženy, které nemohly najít manžela. Nápady jak staré schody. Pro modré punčochy. A&nbsp;přes všechnu tu&nbsp;krásu, kterou dokázala Mařenka dostat z&nbsp;piana, přes všechny ty&nbsp;řeči o&nbsp;hudbě, co&nbsp;se&nbsp;pak po&nbsp;jejím koncertování vždycky v&nbsp;obývacím pokoji vedly, jsem věděl, že&nbsp;tahle tichá a&nbsp;zajímavá dívka bude jednou skvělou manželkou a&nbsp;matkou. Matkou mých synů! Mou ševcovskou královnou. Ale Mařenka, krásná Maja říkala, že&nbsp;mňa nechce. Tož sem ju&nbsp;musel uhánět, nahánět, kytky jsem nosil a&nbsp;prosil. Až&nbsp;když jsme oba byli v&nbsp;Londýně, já&nbsp;jako prodavač a&nbsp;ona jako Tominova sekretářka, tož tam to&nbsp;nějak šlo. Už&nbsp;jsem vám přece říkal, že&nbsp;vždycky to&nbsp;nějak jde. A&nbsp;Mařenka si&nbsp;mě&nbsp;pak pěkně vykrmila a&nbsp;asi jsem přestal být tak škaredé, když jsem byl pěkně tlusťóčké. Paní Baťová, co&nbsp;mi&nbsp;dala pět dětí a&nbsp;co o&nbsp;mě pečovala, a&nbsp;na rozdíl od&nbsp;té&nbsp;Tominovy husy to&nbsp;byla příkladná baťovácká žena. Nikdy se&nbsp;nikam moc nedrala, uměla báječně vařit a&nbsp;starat se&nbsp;o&nbsp;domácnost, byla jednoduchá, upřímná a&nbsp;se všemi vyšla. Měla velké, špičaté písmo, byla fortelná a&nbsp;mně vždycky připadalo, že&nbsp;paní Baťová, to&nbsp;je&nbsp;moje největší vítězství nad chaosem, protože ona byla učiněná spořádanost a&nbsp;jistota. A&nbsp;to správný baťaman potřebuje. A&nbsp;Šéf tuplem. Naslouchala pozorně všemu, co&nbsp;jsem říkal. Vnímala mě. A&nbsp;moc mi&nbsp;neodmlouvala. A&nbsp;když jsem se&nbsp;někdy, no&nbsp;dobře, často rozčiloval, tak stačilo její jediné „ále prosím tě, tatínku“, nebo co&nbsp;bylo nejhorší, když někdy Mařenka poslouchala u&nbsp;stolu naše řeči o&nbsp;politice, tak se&nbsp;někdy beze slova zvedla a&nbsp;odešla. Předtím ale klepla důrazně klouby o&nbsp;stůl a&nbsp;prohlásila: „Ále prd!“ Tož to&nbsp;jsem pak sklapl. Šéf nešéf.</span></p>
        <p class="chunk" data-nb-ref-number="61" data-nb-words="421" data-nb-chars="2478"><span class="idea" data-nb-ref-number="98" id="idea98" data-nb-words="421" data-nb-chars="2478">Stavěl jsem a&nbsp;budoval svůj brazilský úspěch, ale marně jsem žebronil u&nbsp;všech možných sralbotků a&nbsp;politických panáčků a&nbsp;boys, ti&nbsp;se&nbsp;mi&nbsp;jen chechtali, jak se&nbsp;jim to&nbsp;povedlo mě&nbsp;s&nbsp;těma listinama přechytračit. Nejenomže mi&nbsp;Češi v&nbsp;Londýně nepomohli, oni mě, jak jsem se&nbsp;pak po&nbsp;válce dozvěděl z&nbsp;nejrůznějších dokumentů, ještě na&nbsp;těch černých listinách schválně drželi, i&nbsp;když už&nbsp;Angličané a&nbsp;Američané po&nbsp;všech našich urgencích a&nbsp;důkazech chtěli naše společnosti vymazat. Jenomže komunisti i&nbsp;Beneš mě&nbsp;na&nbsp;nich chtěli mít dál a&nbsp;drželi mě&nbsp;na&nbsp;nich až&nbsp;do&nbsp;června šestačtyřicátého, aby si&nbsp;pojistili, že&nbsp;budou moct po&nbsp;válce všechno snadněji ukrást. Konkurenční machinace se&nbsp;hezky zasnoubily se&nbsp;zlodějnou a&nbsp;pomalu chystaly můj funus. A&nbsp;aby to&nbsp;ta&nbsp;naše slavná exilová vláda těch krys nějak ospravedlnila a&nbsp;zdůvodnila, chtěli po&nbsp;mě&nbsp;to&nbsp;prohlášení. S&nbsp;tou všiváckou, vražednou podmínkou se&nbsp;pořád oháněli. Chtěli, abych se&nbsp;veřejně přihlásil k&nbsp;československému odboji. Nestačilo jim 280 000 dolarů (což by&nbsp;dnes bylo tak kolem pěti deseti milionů dolarů) a&nbsp;stíhačky Spitfire, co&nbsp;jsem do&nbsp;Anglie posílal pod jinými jmény. Chtěli, abych to&nbsp;dělal veřejně. A&nbsp;já nechtěl. Za&nbsp;nic na&nbsp;světě jsem nechtěl ohrozit naše lidi ve&nbsp;Zlíně! Lidi, co&nbsp;mi&nbsp;psali a&nbsp;telefonovali, abych proboha živého za&nbsp;nic na&nbsp;světě žádná prohlášení nedělal, nebo že&nbsp;se&nbsp;ve&nbsp;Zlíně budou koulet hlavy po&nbsp;celé fabrice. Měl jsem tam příbuzné, dělníky, měl jsem tam Čiperu s&nbsp;Vavrečkou a&nbsp;Hlavničku! Sákra, copak bych se&nbsp;mohl veřejně přihlásit k&nbsp;odboji, aby se&nbsp;pak ze&nbsp;Zlína staly další Lidice? Copak lidickým dětem a&nbsp;všem popraveným pomohly projevy solidarity po&nbsp;celém světě? Co&nbsp;jim asi tak bylo platné, že&nbsp;po&nbsp;nich dokonce i&nbsp;v&nbsp;Brazílii pojmenovali jednu vesnici. Nechtěl jsem, aby se&nbsp;ve&nbsp;Zlíně popravovalo a&nbsp;aby se&nbsp;pak nějaká pralesní víska jmenovala Zlín na&nbsp;počest mého prohlášení o&nbsp;loajalitě, kterou jsem mohl klidně dál projevovat jinak a&nbsp;možná daleko účinněji. Jenže ne, oni chtěli právě a&nbsp;jen a&nbsp;jen tohle a&nbsp;nic jiného. Mohl jsem jim to&nbsp;vysvětlovat, jak jsem chtěl. Nebylo to&nbsp;nic platné. Prohlášení, nebo dál černá listina. Seděl jsem u&nbsp;stroje a&nbsp;snažil jsem se&nbsp;nějaké prohlášení sesmolit, něco, co&nbsp;by&nbsp;jim zacpalo papulu a&nbsp;zároveň to&nbsp;neohrozilo moje lidi. Jenže bylo to&nbsp;jak oblékat chytrou horákyni. Bylo to&nbsp;strašné. Bylo to&nbsp;mnohem horší než moje básně a&nbsp;romány. Byla to&nbsp;katastrofa. Už&nbsp;jsem neměl vztek. Už&nbsp;jsem dál nemohl. Připadalo mi, že&nbsp;sedím pod skleněným poklopem a&nbsp;buším do&nbsp;hladkého skla pěstmi, škrábu nehty, ale sklo je&nbsp;dál hladké a&nbsp;hluché.</span></p>
        <p class="chunk" data-nb-ref-number="62" data-nb-words="238" data-nb-chars="1451"><span class="idea" data-nb-ref-number="99" id="idea99" data-nb-words="238" data-nb-chars="1451">Nakonec jsem jim poslal návrh prohlášení, kde jsem napsal, že&nbsp;plně podporuju československou exilovou vládu v&nbsp;Londýně a&nbsp;chci jakýmkoli způsobem spolupracovat na&nbsp;osvobození naší vlasti. Jsem však přesvědčen, že&nbsp;moje veřejné prohlášení by&nbsp;postihlo spolupracovníky v&nbsp;okupovaném Zlíně, a&nbsp;proto ponechávám na&nbsp;exilových úřadech rozhodnutí, zda má&nbsp;být prohlášení zveřejněno, nebo ne. Chtěl jsem, aby i&nbsp;oni měli zodpovědnost za&nbsp;lidi, které pošlou na&nbsp;šibenici. Tuhle verzi prohlášení exilová vláda zamítla. A&nbsp;protože jsem pak dál podporoval odboj tajně, pod krycími jmény, jako mimochodem mnoho dalších průmyslníků, tak mě&nbsp;po&nbsp;válce nařkli, že&nbsp;jsem ho&nbsp;nepodporoval vůbec. Byla to&nbsp;noční můra, gordický uzel, který jsem nedokázal rozmotat ani rozetnout. Pohádka se&nbsp;špatným koncem. Budil jsem se&nbsp;promáčený potem, ve&nbsp;snech jsem padal do&nbsp;velkých jam plných malých červených mravenců, kteří se&nbsp;do&nbsp;mě&nbsp;zakusovali, až&nbsp;ze&nbsp;mě&nbsp;zbyly jen vybělené kosti, které se&nbsp;pak měnily na&nbsp;červený prach, a&nbsp;z&nbsp;něj se&nbsp;pak stihli ještě v&nbsp;tom samém snu narodit noví malí červení mravenci. Každou noc jsem stál na&nbsp;hanbě na&nbsp;stupínku a&nbsp;četl před davy spolupracovníků tohle prohlášení, a&nbsp;ještě než jsem ho&nbsp;stihl dočíst, gestapo jednoho po&nbsp;druhém odváděli dělníky pryč, a&nbsp;než je&nbsp;odvedli, každý z&nbsp;nich si&nbsp;přede mnou uplivl. Když jsem se&nbsp;probudil, byl jsem rád, že&nbsp;to&nbsp;byl jenom sen. A&nbsp;byl jsem rád, že&nbsp;jsem žádné prohlášení nakonec neudělal, i&nbsp;když jsem za&nbsp;to&nbsp;platil stálým místem na&nbsp;černé listině.</span></p>
        <p class="chunk" data-nb-ref-number="63" data-nb-words="129" data-nb-chars="770"><span class="idea" data-nb-ref-number="100" id="idea100" data-nb-words="129" data-nb-chars="770">A&nbsp;pak konečně ta&nbsp;zatracená válka skončila. Chystal jsem se&nbsp;domů. Očistit své jméno a&nbsp;jméno firmy. Dostat nás ze&nbsp;smůlou polepených listin. Zapomenout. Pokračovat dál. Znova se&nbsp;postavit na&nbsp;nohy. Nadechnout se&nbsp;evropského vzduchu. Zavřít oči, aby člověk neviděl tu&nbsp;spoušť sutin ve&nbsp;Zlíně po&nbsp;náletech Spojenců. Víc než polovina všech našich výrobních hal byla zničená. Ale Beneš už&nbsp;se&nbsp;tou dobou paktoval se&nbsp;Stalinem a&nbsp;sázel na&nbsp;ruského koně. Byla to&nbsp;další rána palicí přímo do&nbsp;vazu. Kdo by&nbsp;si&nbsp;nepamatoval Tominovy nápisy na&nbsp;zdech filcárny a&nbsp;gumárny: NEČTĚTE RUSKÉ ROMÁNY a&nbsp;RUSKÉ ROMÁNY ZABÍJEJÍ RADOST ZE&nbsp;ŽIVOTA. A&nbsp;my se&nbsp;ocitli přímo v&nbsp;jednom takovém ruském románu. Zatím ho&nbsp;sice komunisti psali, ale měl se&nbsp;jmenovat Svit a&nbsp;Gottwaldov. A&nbsp;ano, zabíjel veškerou radost ze&nbsp;života.</span></p>
        <p class="chunk" data-nb-ref-number="64" data-nb-words="308" data-nb-chars="1947"><span class="idea" data-nb-ref-number="101" id="idea101" data-nb-words="308" data-nb-chars="1947">Komunisti připravovali znárodňování velkých podniků, a&nbsp;kdo jiný než Jan Antonín Baťa jim mohl posloužit jako monstrzločinec, kterého by&nbsp;mohli prohlásit za&nbsp;kolaboranta s&nbsp;nacisty, aby mu&nbsp;nemuseli zaplatit žádnou náhradu. Firma Baťa, to&nbsp;byla před válkou největší akciová československá společnost. A&nbsp;největší majetek ve&nbsp;střední Evropě, který patřil jednomu člověku, tedy mně, si&nbsp;přeci ta&nbsp;jejich svinská partaj nemohla nechat protéct mezi prsty. Psal jsem stovky dopisů, depeší, telegramů. Protestoval jsem proti znárodňování, vysvětloval jeho negativní důsledky na&nbsp;hospodářství celé země, ohrazoval se&nbsp;proti popotahování a&nbsp;zavírání našich spolupracovníků. Nebylo to&nbsp;nic platné. Naopak jsem měl být já&nbsp;sám souzen tím jejich revolučním Národním soudem, který soudil představitele protektorátní vlády a&nbsp;členy fašistických organizací. Hodili mě&nbsp;s&nbsp;nimi do&nbsp;jednoho pytle jak shnilou bramboru. Opakovaně jsem tomu soudu psal svou adresu. Chtěl jsem, aby mi&nbsp;poslali předvolání a&nbsp;obžalobu. Zamítli mi&nbsp;žádost o&nbsp;řádný pas. Místo toho mi&nbsp;nabídli jednosměrný! No&nbsp;tož kdo to&nbsp;kdy viděl! Pas vystavený pouze na&nbsp;jednu cestu zpátky do&nbsp;Československa. Tož to&nbsp;bych musel mít v&nbsp;hlavě piliny, abych na&nbsp;tuhle past skočil. A&nbsp;přestože se&nbsp;komunističtí agenti, hlavně Udržal, snažili apelovat na&nbsp;brazilskou vládu, ta&nbsp;mi&nbsp;nabídla brazilské občanství. Tentokrát jsem cítil, že&nbsp;je&nbsp;to&nbsp;země, která by&nbsp;se&nbsp;za&nbsp;mě&nbsp;mohla postavit, byla to&nbsp;jiná situace než tehdy ve&nbsp;Spojených státech. Tady už&nbsp;šlo víc než do&nbsp;tuhého. Potřeboval jsem zemi, která by&nbsp;hájila moje práva jako práva svého občana. Navíc mi&nbsp;bylo jasné, že&nbsp;komunistům nejde jenom o&nbsp;Zlín. Šlo jim o&nbsp;majetky všude po&nbsp;světě. A&nbsp;samozřejmě i&nbsp;o&nbsp;továrny v&nbsp;Brazílii. Tak jsem nabídku brazilského občanství přijal. Od&nbsp;února 1947 se&nbsp;ze&nbsp;mě&nbsp;stal Brazilián. Bylo to&nbsp;strašně těžké. Jenže co&nbsp;byste dělali vy? Vrátili byste se&nbsp;na&nbsp;jednosměrný pas do&nbsp;Československa, aby vás hned na&nbsp;hranicích strčili do&nbsp;policejního auta a&nbsp;nikdo vás už&nbsp;nikdy neviděl?</span></p>
        <p class="chunk" data-nb-ref-number="65" data-nb-words="262" data-nb-chars="1666"><span class="idea" data-nb-ref-number="102" id="idea102" data-nb-words="262" data-nb-chars="1666">Národní soud nebyl žádný normální soud. Navíc jeho činnost měla skončit 4. května 1947, a&nbsp;tak měli komunisti pořádně napilno, aby to&nbsp;se&nbsp;mnou skoncovali co&nbsp;nejrychleji, protože pak by&nbsp;můj případ museli předat řádnému soudnictví. Ladislav Beran, soudce Nejvyššího soudu, odmítl tomu Národnímu soudu předsedat. Museli na&nbsp;to&nbsp;místo dosadit Jaroslava Šrámka&nbsp;– viceprezidenta Nejvyššího vojenského soudu. Soudil mě&nbsp;oficír! A&nbsp;byla to&nbsp;fraška. Divadlo, a&nbsp;mizerné. Veškeré námitky obhajoby byly zamítnuty, návrhy na&nbsp;vyslechnutí jejích svědků také. Moji obhájci chtěli předvolat hlavně Jiřího Udržala, to&nbsp;však oficír Šrámek opakovaně odmítl. Většina svědků nebyla vůbec přítomná a&nbsp;četly se&nbsp;jenom protokoly z&nbsp;jejich výslechů, takže se&nbsp;jich moji obhájci na&nbsp;nic nemohli ptát. Druhého května vynesli rozsudek, kterým jsem byl odsouzen za&nbsp;to, že&nbsp;jsem se&nbsp;za&nbsp;války nepřihlásil veřejně k&nbsp;odboji (a&nbsp;zachránil tak stovky lidí před šibenicí), že&nbsp;jsem v&nbsp;tom prý bránil i&nbsp;svým spolupracovníkům (asi tím, že&nbsp;jsem těm, kteří lítali v&nbsp;Anglii, poslal nejmodernější létadla) a&nbsp;že jsem jednal tak, že&nbsp;jsem se&nbsp;ocitl na&nbsp;černé listině (myslím, že&nbsp;jednali hlavně sralbotkáři v&nbsp;Londýně). Odsoudili mě&nbsp;na&nbsp;patnáct let vězení, ke&nbsp;ztrátě občanských práv po&nbsp;dobu trestu a&nbsp;samozřejmě, jak jinak, ke&nbsp;konfiskaci veškerého majetku. Měli, co&nbsp;chtěli, za&nbsp;znárodnění fabriky nemuseli zaplatit ani korunu. Ale pro mě&nbsp;to&nbsp;hlavně znamenalo, že&nbsp;se&nbsp;nemůžu ani já, ani moje rodina vrátit domů. Ještě jsem se&nbsp;ale držel stébélka naděje. Slabounkého a&nbsp;neduživého, ale přece. Moji obhájci připravovali odvolání, které by&nbsp;se&nbsp;po&nbsp;zrušení Národního soudu muselo projednávat řádným soudem. Jenže pak přišel únor 1948 a&nbsp;spadla klec.</span></p>
        <p class="chunk" data-nb-ref-number="66" data-nb-words="8" data-nb-chars="39"><span class="idea" data-nb-ref-number="103" id="idea103" data-nb-words="8" data-nb-chars="39">A&nbsp;tak nezbývalo než o&nbsp;tom napsat báseň.</span></p>
        <p class="chunk" data-nb-ref-number="67" data-nb-words="23" data-nb-chars="111"><span class="idea" data-nb-ref-number="104" id="idea104" data-nb-words="6" data-nb-chars="27">Beneš to&nbsp;byl, to&nbsp;víme nyní,<br></span>
          <span class="idea" data-nb-ref-number="105" id="idea105" data-nb-words="6" data-nb-chars="29">kdo zradil národ náš a&nbsp;vlast,<br></span>
          <span class="idea" data-nb-ref-number="106" id="idea106" data-nb-words="5" data-nb-chars="28">kromě pár jiných ještě sviní<br></span>
          <span class="idea" data-nb-ref-number="107" id="idea107" data-nb-words="6" data-nb-chars="27">a&nbsp;nechal rudé v&nbsp;zemi krást.</span>
        </p>
        <p class="chunk" data-nb-ref-number="68" data-nb-words="269" data-nb-chars="1712"><span class="idea" data-nb-ref-number="108" id="idea108" data-nb-words="269" data-nb-chars="1712">Ale zbývala mi&nbsp;Brazílie. Měl jsem s&nbsp;tou zemí ohromné plány. A&nbsp;že byly neuskutečnitelné? Tož možná že&nbsp;i&nbsp;byly, ale co&nbsp;na&nbsp;tom. Člověk si&nbsp;nemůže představovat, že&nbsp;se&nbsp;stane jenom dělníkem v&nbsp;továrně. Aby se&nbsp;stal někým skvělým a&nbsp;velkým, musí mít nejdřív velké a&nbsp;skvělé sny a&nbsp;pak velké a&nbsp;skvělé plány, aby ty&nbsp;sny mohl uskutečnit. A&nbsp;já jsem pro Brazílii naplánoval deset baťovských měst s&nbsp;fabrikami obuvnickými, gumárenskými, koželužskými, textilními, dřevařskými, papírenskými, chemickými, pilami, zemědělstvím, a&nbsp;hlavně kolonizaci zatím neobydlených a&nbsp;průmyslem a&nbsp;zemědělstvím nevyužívaných oblastí. Ta&nbsp;města jsem měl v&nbsp;hlavě. Měl jsem tam veškeré jejich plány, které jsem chtěl zase zadat Karfíkovi a&nbsp;spol. Protože oni nejlépe rozumějí účelné, racionální a&nbsp;krásné architektuře. Měla se&nbsp;jmenovat Batatuba, Baitaibuna, Batayporã, Bataiára, Batarassu, Batapé, Batajuba, Bataguassú a&nbsp;Batavari. Pustil jsem se&nbsp;do&nbsp;toho hned po&nbsp;komunistickém puči. Poháněl mě&nbsp;vztek. Jako by&nbsp;mi&nbsp;dal sílu a&nbsp;křídla. Tentokrát brazilská. Začal jsem městem Bataguassú&nbsp;– alias Baťův Velký Potok. Řeka Paraná. Úrodné pláně, miliony hektarů, bílí býci a&nbsp;obyčejní, poctiví lidé, kteří chtěli lepší život. Stejně jako lidi ve&nbsp;Zlíně, stejně jako naši lidi. Kdyby dali na&nbsp;mé&nbsp;plány, mohli být tady nebo v&nbsp;Patagonii, a&nbsp;nemuseli se&nbsp;opékat na&nbsp;komunistickém roštu. A&nbsp;Mařenčino město Mariápolis už&nbsp;si&nbsp;utěšeně razilo cestu historií a&nbsp;rostlo do&nbsp;krásy, stejně jako moje milovaná paní Baťová. Už&nbsp;dva roky před komunistickým převratem doma mělo čtyři tisíce nových obyvatel, sedm obchodů, dvě lékárny, velký hotel, jednu farmu, pilu a&nbsp;bílý kostelík s&nbsp;doškovou střechou. Mělo rovné ulice, které stínily palmy, a&nbsp;bylo účelné a&nbsp;funkční, přesně jak jsem si&nbsp;představoval.</span></p>
        <p class="chunk" data-nb-ref-number="69" data-nb-words="124" data-nb-chars="752"><span class="idea" data-nb-ref-number="109" id="idea109" data-nb-words="124" data-nb-chars="752">V&nbsp;roce 1952 jsem se&nbsp;konečně odhodlal svoje zkušenosti s&nbsp;kolonizací sepsat do&nbsp;velké studie tak, abych je&nbsp;mohl předložit papeži Piu XII. Nazval jsem to&nbsp;Dynamismem míru. Potěšilo mě, že&nbsp;si&nbsp;to&nbsp;prý Pius XII. skutečně prostudoval a&nbsp;doporučil to&nbsp;Dominikánské univerzitě k&nbsp;publikování. Sedmnáctého září 1954 byl položen základní kámen k&nbsp;čtvrtému brazilskému městu baťamanů. Baťovu Dobrou Vodu mám dodnes nejraději. Jen tady se&nbsp;nebojím, že&nbsp;jednou budu muset skutečně odejít. Jakmile se&nbsp;rozpadnou kožené sešity s&nbsp;básněmi a&nbsp;vnuci pravnuků si&nbsp;už&nbsp;nebudou prohlížet staré fotografie a&nbsp;všechno do&nbsp;sebe znovu pozře a&nbsp;obrátí džungle, lidé odsud odejdou. Možná zjistí, že&nbsp;se&nbsp;přes všechny mé&nbsp;sny a&nbsp;plány tady stejně nedá žít. Potom seberu odvahu a&nbsp;vydám se&nbsp;taky na&nbsp;cestu.</span></p>
        <p class="chunk" data-nb-ref-number="70" data-nb-words="167" data-nb-chars="1066"><span class="idea" data-nb-ref-number="110" id="idea110" data-nb-words="167" data-nb-chars="1066">Brazilské dobrodružství však samozřejmě nemohlo být financováno ze&nbsp;znárodněného Zlína. Bylo to&nbsp;úplně naopak. Musel jsem financovat soudní spory, aby se&nbsp;komunistům nepodařilo získat i&nbsp;brazilské akcie. Bojoval jsem jak lev a&nbsp;nakonec se&nbsp;to&nbsp;komunistům nepovedlo. Přesně jak jsem čekal, Brazílie se&nbsp;za&nbsp;svého nového občana postavila jasně a&nbsp;komunisty odkázala do&nbsp;patřičných mezí. Možná proto, že&nbsp;se&nbsp;sama bála jejich vzrůstajícího vlivu v&nbsp;Latinské Americe. A&nbsp;když jsem zažehnal tohle nebezpečí, vpadl mi&nbsp;do&nbsp;zad Tomík. Teď už&nbsp;kanadský občan, klučina, který hnán závistí a&nbsp;zlobou vlastní matky chtěl najednou zpochybňovat závěť svého vlastního otce. Ale vlastně to&nbsp;nebyla až&nbsp;taková novinka. Máňa, které se&nbsp;po&nbsp;smrti Tominy začalo říkat stará paní Baťová (což samozřejmě nikdy nemohla v&nbsp;tom svém vídeňském žaludku strávit), závěť napadla už&nbsp;v&nbsp;roce 1933 a&nbsp;se svými právníky tvrdila, že&nbsp;mrtvý člověk nikomu nemůže nic prodat. Spor tenkrát prohrála a&nbsp;stáhla se. Peníze jí&nbsp;nestačily. Chtěla, aby se&nbsp;ředitelem továren stal Tomík, a&nbsp;ne já, nevlastní bratr, přivandrovalec z&nbsp;Hradišťa.</span></p>
        <p class="chunk" data-nb-ref-number="71" data-nb-words="264" data-nb-chars="1556"><span class="idea" data-nb-ref-number="111" id="idea111" data-nb-words="264" data-nb-chars="1556">Tomík, nebo spíš Máňa tehdy začuli, že&nbsp;nejsem zrovna v&nbsp;nejlepší finanční ani zdravotní kondici. A&nbsp;tak si&nbsp;taky přisadili. Přidali očko do&nbsp;pletené oprátky. Začali se&nbsp;soudit o&nbsp;akcie holdingové společnosti Leader a&nbsp;pak dokonce o&nbsp;vlastnictví všech zahraničních společností. Patnáct let soudů. Dovede si&nbsp;to&nbsp;někdo z&nbsp;vás představit? Stálo mě&nbsp;to&nbsp;osm infarktů, nocí, v&nbsp;nichž si&nbsp;mě&nbsp;znova podávaly noční můry jak v&nbsp;boxerském ringu, a&nbsp;neustálých bojů s&nbsp;vlastními pochybnostmi. Za&nbsp;žádnou cenu jsem ale nechtěl tomu usmrkanci, co&nbsp;si&nbsp;začal hrát na&nbsp;velkého boye, ustupovat. A&nbsp;jeho matince už&nbsp;vůbec ne! Už&nbsp;kvůli stařence Hrušťákové, kterou tak ponižovala svými úšklebky. Ba&nbsp;ne, zlu se&nbsp;nemá ustupovat, a&nbsp;tuplem ne, když ho&nbsp;máte v&nbsp;rodině! A&nbsp;že jsme se&nbsp;mohli domluvit? Že&nbsp;jsme se&nbsp;měli domluvit? Možná. Jenže kdykoli byla domluva na&nbsp;spadnutí, Tomík vznesl tak nehorázné požadavky, že&nbsp;mě&nbsp;to&nbsp;uráželo. Ale nejvíc jsem mu&nbsp;nemohl odpustit, že&nbsp;se&nbsp;spřáhl s&nbsp;komunisty. Ti&nbsp;dobře schovali dokumenty o&nbsp;dědictví a&nbsp;já je&nbsp;nemohl z&nbsp;republiky nijak dostat. Ti&nbsp;dva jim slíbili, že&nbsp;nebudou dělat potíže se&nbsp;znárodněním zlínské fabriky, že&nbsp;nebudou vznášet žádné další požadavky a&nbsp;nebudou nijak protestovat. Za&nbsp;to&nbsp;komunisti schovali papíry, které ležely v&nbsp;sejfu ve&nbsp;Zlíně, a&nbsp;já je&nbsp;potřeboval, abych doložil své nároky na&nbsp;dědictví. A&nbsp;tak jsem všechny spory v&nbsp;zahraničí prohrál. Těch patnáct let bylo jak velký obří lux, který mi&nbsp;odsál všechen entuziasmus a&nbsp;sílu. Zůstalo mi&nbsp;jenom psaní. Když jsem psal, byl jsem zase tím čím dřív. Mohl jsem myslet a&nbsp;plánovat, rozmachovat se. Co&nbsp;na&nbsp;tom, že&nbsp;do&nbsp;prázdna.</span></p>
        <p class="chunk" data-nb-ref-number="72" data-nb-words="72" data-nb-chars="425"><span class="idea" data-nb-ref-number="112" id="idea112" data-nb-words="72" data-nb-chars="425">Zatímco vykládám, ťápu jak kráva do&nbsp;vody a&nbsp;znova o&nbsp;tom všem přemýšlím, znova se&nbsp;vztekám a&nbsp;pochybuju, u&nbsp;stromu bílých volavek se&nbsp;smráká. Kluk pase u&nbsp;cesty kozu, sovy čekají na&nbsp;lišaje, aby je&nbsp;mohly spořádat k&nbsp;večeři. Loví je&nbsp;jako zákusky po&nbsp;myších a&nbsp;gekonech. Jemná, sametová křídla těch velkých, temných můr jim pulírují žluté zahnuté zobáky. Najednou zatoužím odejít. Poprvé to&nbsp;v&nbsp;sobě postřehnu. Ale pak ucítím vůni leštěnky.</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./s_batou_v_dzungli__040.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-6Ij0tosSybWYv2P+o4NZvbwDVKI1xUFhRaHNX6THTuo="></script>
  </body>
</html>